From the Publisher’s desk…

Bhagawan Shri Krishna says in Bhagavadgītā “यज्ञो दानं तपश्चैव पावनानि मनीषिणाम्” (18.5) – The yajña (deeds of the nature of giving up of one’s wealth in propitiation of the Gods and also of the nature of meditations referred as jñāna yajña), dāna (giving up in charity to the qualified recipients) and tapas (penance) are purificatory for those who perform them without the desire for the fruits therefrom. These are illustrative for the whole of the nitya and naimittika karmas.

Nitya karma (obligatory deeds, those which are enjoined upon the qualified persons to be performed as a matter of duty throughout the lifetime, regardless of the fruits therefrom) and naimittika karma (contingency deeds, those that are required to be performed on the event of certain contingencies) primarily refer to those deeds that are performed by the householders with the tretāgni i.e., the three sacred fires. The performance of the nitya and naimittika karmas as an enjoined duty, with the only purpose that “may God be pleased with this performance”, purifies the mind of the performer and leads him nearer to God. Even those deeds prescribed for attaining the desires, if performed devoid of desires, become purificatory deeds. Persons so purified can without any hurdle intuit the knowledge of the Unity of God and Self which is the only means of moksa (liberation).

Shri Bhagawan also classifies the yajñas etc according to three gunās – sāttvik (noble in nature), rajasik (mediocre) and tamasic (degraded). That yajña which is performed by those who desire not the fruits, nay that which is performed in accordance with the vedic injunctions, performed purely as a duty and with the equanimity that there is nothing else to be achieved by the performance is called a sattvik yajña. That which is performed for specific fruits and that performed with vanity is called a rajasik yajña. That which is performed with lack of faith, in opposition to the vedic injunctions, without distribution of food, that in which mantras are chanted incorrectly and in which the prescribed daksina (wealth given to the officiating priests) is not given is called a tamasic yajña (BG 17-11,12,13). Thus performance of the yajñas as prescribed by the astras is the principal measuring scale for determining the nobility or otherwise of a yajña.

Eons ago, the great seers of the Vedas like Vasistha etc, being possessed of utmost purity of mind as a result of high degree of mental austerities comprehended in the Rig veda etc, the deeds of Agnihotram etc as revealed by the mantra portion itself of the Vedas – so says the Mundakopanisad “मन्त्रेषु कर्माणि कवयो यान्यपश्यन्” (1.2.1) [The karma kānda (the portion dealing with the deeds) of the Vedas is broadly classified into two – Mantra portion (incantations contemporaneous with action, primarily of the nature of hymns in praise of Gods) and the Brāhmanam portion (containing the injunctions proper, eulogies etc)]. By implication, those with lesser purity of mind had to refer to the Brāhmanam portion to ascertain the karmas revealed by the Vedas. As yugas rolled on, due to the decline in the standards of mental ability because of increase in desire for material things, the Vedas (both the mantra and brāhmanam portions) by itself was found not to be intelligible enough for performance of the prescribed deeds. Therefore, the seers like āpastamba etc, had to compose the kalpa sūtras– wherein the procedural aspect of the yajñas was rendered in the form of aphorisms. These works, capable of being committed to memory, served as ready reference and thus facilitated the performance of yajñas as per the vedic injunctions. However, as time passed on, commentaries on these aphorisms had to be composed for correct understanding of these very aphorisms. Further decline in mental abilities due to growing extroversion necessitated some work, simpler and easily intelligible, in the form of spoken language used in common parlance. That is when the works called “Prayoga” came into being, composed by the then adepts in performance of the yajñas. Vāchaspatyam, a lexicon defines “prayoga” as “यज्ञादिक्रियाकलापेतिकर्तव्यताबोधकायां समुच्चयप्रतिपादके पद्धत्यपरपर्याये ग्रन्थे इति याज्ञिकाः” – According to the performers of yajñas, prayoga otherwise known as paddhati, refers to the work which makes known the “how it should be done” aspect of the set of actions comprising the yajña ascertained cumulatively. The prayoga for a particular deed is not a totally new set of procedure. It does not compromise on any of the act prescribed in the vedic injunctions. The existing procedure as spelt out in the aphorisms (kalpa sūtras) is rendered in simple sentences in Sanskrit (of the spoken style) easily comprehensible, spelling out sequentially the “how to do” (इतिकर्तव्यता) of the deed. The relevant mantras and sūtras are also included mostly verbatim in the respective places.

For many centuries now these prayogas, being committed to memory have been transmitted orally from teacher to pupil in succession in the same way as the Vedas. They were also transcribed in palm leaves etc from time to time to preserve the antiquity. On the basis of these prayogas, thus come down to these present days, the performance of yajñas take place these days. Though minor variations are to be found in the prayogas prevalent in different parts of the country depending upon certain customs and traditions peculiar to the respective regions, the overall methodology remains uniform throughout.

The present publication is probably the first of its kind wherein the prayoga for the nitya karmas prescribed directly in the Vedas is being brought out in printed book form. The karmas right from the setting up of the sacred fires (अग्न्याधानम्)  up to the somayaga (अग्निष्टोमः)  are dealt with in this work as spelt out in the āpastamba Śrauta Sūtra. The order of the deeds set out in this work follow the order in which those sūtras are rendered.

The present work is based on the text traditionally handed down by the preceptors adept in performance of these deeds, who in turn had acquired the same from the unbroken lineage of teacher and pupil. In editing the prayoga for somayaga six manuscripts were collated. Brief particulars of the manuscripts are given below –

i. Palm leaf manuscript written by Br.Shri. Lakshmikanta Upadhyaya of Mattur village, Shimoga, Karnataka; dated 1860-61 A.D.

ii. Palm leaf manuscript procured from Mattur Village; this is incomplete; folios subsequent to the Mādhyandhina Pavamāna Stotra of Mādhyandhina Savanam are missing; particulars of the scribe, date etc, are not known.

iii. Paper manuscript written by Br.Shri. Chintamani, son of Ahitagni Br.Shri. Krishna, Khetaka village near Ratnadurg, Maharashtra; written in śāka 1723 (1802 A.D); procured from Pune.

iv. Paper manuscript written by Br.Shri. Narayana Vajapayee, banks of Krishna River, Maharashtra; written in śāka 1751 (1830 AD), procured from Pune.

v. Paper manuscript written by Br.Shri. Ram Jhere, son of Br.Shri. Linganna Bhatta, Kundgol koti, Gadguli; written in śāka 1737 (1816 AD), procured from Shrowti Br.Shri. Ramachandra Bhatta, Kodlekere, Gokarnakshetra, Karnataka.

vi. Paper manuscript written by Br.Shri. Vishwanatha, son of Br.Shri. Rama Shastri and grandson of Br. Shri. Giri Dikshit, Guharanya Kshetra; written in śāka 1761 (1840 A.D), procured from Br.Shri. Seetarama Shrowti of Hanegal.

Special features of this edition are –

i. Detailed page wise subject index under major heads of each karma.

ii. Checklist of things used in various karmas.

iii. Sketches of the vihāras for different karmas.

iv. Informative introduction in Sanskrit about the various karmas in brief.

It goes without saying that but for the strenuous efforts of many it would not have been possible for us to bring out a work of this kind. We take this opportunity to place on record our gratitude to all of those who have generously shared their knowledge, time, money etc which have helped us immensely in bringing out this work. First and foremost, we are much obliged to Br.Shri.(late) Seetarama Shrowti of Hanegal, for having taught the prayoga up to the cāturmāsya. He made available to us a copy of paper manuscripts of prayogas for Paśubandha & Agnistoma. He also officiated in the setting up of the sacred fires (अग्न्याधानम्)  in our village, where the performance of agnihotram was revived after a gap of over a century and a half. We stand in obligation to Br.Shri.(late) Mānikka Dikshit of Bidar for imparting the knowledge of Adhvara prayoga of somayaga. Br.Shri.(late) Vishwanatha Shrowti of Nellore, who during his times was acclaimed as the most knowledgeable in śraūta karmas, during his visits to Mattur, taught us the many nuances in the performance of different yajñas. He also presided over the setting up of the sacred fires in our village. We are greatly indebted to him for having enriched our knowledge in this field. Our thanks to Br.Shri.(late) Ramachandra Shrowti of Gokarna for making available to us a paper manuscript of somayaga prayoga.

This publication owes a lot to the contribution by Ved. Br. Shri. sundararama Dikshitar Vajapayee, Sengalipuram, Tamilnadu. He is a Salakshana ghanapathi honoured with the title “ Śrauta Vidya Bhaskara”. He spared no efforts to go through the original and make necessary corrections and offer useful suggestions. We are deeply indebted to him for the amelioration of the quality of this edition through in-depth knowledge and experience in Śrauta Prayoga.

We record our appreciation and gratitude to our erstwhile students notably Shri. Raghavendra Bhatt, Shri. Pramoda Avadhani, Shri Nagaraja Bhatt and Shri. Girish Bhatt, who took great pains in typesetting the entire work and in reading the proofs etc. We thank all the donors for their substantial contribution towards the cost of bringing out this work. Last but not the least we thank all the users of this work, but for whom, this would not have seen the light of the day.

With the hope that this endeavour may please the Vedātman Bhagawan Shri Krishna, the bhokta (recipient) and the prabhu (lord) of all yajñas, we remain ever in the service of yajñeśvara.

PUBLISHERS

भूमिका

यानि नित्यानि कर्माणि वेदविहितानीति प्रसिद्धानि तान्यग्निहोत्रादीन्येव, न तु स्मार्तानि पौराणिकानि तान्त्रिकाणि वा । गृहस्थैः प्रत्यहं नित्यं कर्म कर्तव्यं कर्मयोगरूपेणेति यद्वेदेषु विधीयते तदग्निहोत्रादीन्येवेति शाङ्करभाष्याध्येतॄणां सुविदितमेव । अत एव प्रस्थानत्रये नित्यानि कर्माणि इत्यस्य भाष्ये अग्निहोत्रादीनि कर्माणि इति स्पष्टं विवृतं दृश्यते । यथा द्विजानां गायत्री मुखं एवं वेदाः अग्निहोत्रमुखाः ।
अग्निहोत्रमहिमा
अग्निहोत्रमधिकृत्य शतपथब्राह्मणे एवं हि श्रूयते । जनकराजसभासु श्वेतकेतुरारुणेयः, सात्ययज्ञः सोमशुष्मा, दैवरातो याज्ञवल्क्य इत्येते त्रयोऽग्निहोत्रे कुशला बभूवुः । अग्निहोत्राहुतिः कुत्र हूयते ? का तृप्तिः ? इत्यस्मिन् विचारे प्रक्रान्ते कथं कथमग्निहोत्रं जुहुथ इति जनकेन पृष्टास्ते । श्वेतकेतुराह -घर्मौ तेजसी अन्योन्यस्मिञ्जुहोमि, एतेन अग्न्यादित्ययोस्तृप्तिर्भवति । श्रिया यशसा संपन्नोऽस्मि इति । अथ सोमशुष्मा आह - तेजसि तेजो जुहोमि, एकैव देवता तेजोमयी । तेन तेजस्वी यशस्वी चास्मि इति । याज्ञवल्क्यस्त्वाह - अग्निहोत्रोद्धरणकाले सर्वा देवताः सन्निहिता भवन्ति । अतः सर्वेषु देवेषु जुहोमि । तेन सर्वं जगत्तर्पयामि इति । अत्र जनकः यद्यपि याज्ञवल्क्यस्योत्तरेण सन्तुष्टस्तथापि ‘आहुतीनां उत्क्रान्त्यादिकं नैव वेद भवान्’ इत्युक्त्वा ततो जगाम । ततो याज्ञवल्क्यो जनकमग्निहोत्रविषयमपृच्छत् यतस्तत्र जनकस्यैव ज्ञानं विशिष्टतरमासीत् । तस्मै जनक उवाच - ते वा एते आहुती हुते उत्क्रामतः । ते अन्तरिक्षमाविशतस्ते अन्तरिक्षमेवाहवनीयङ्कुर्वाते वायुं समिधम्मरीचीरेव शुक्रामाहुतिन्ते अन्तरिक्षन्तर्पयतस्ते तत उत्क्रामतः । ते दिवमाविशतः । ते दिवमेवाहवनीयङ्कुर्वाते आदित्यं समिधञ्चन्द्रमसमेव शुक्रामाहुतिन्ते दिवन्तर्पयतस्ते तत आवर्तेते । ते इमामाविशतः । ते इमामेवाहवनीयङ्कुर्वाते अग्निं समिधमोषधीरेव शुक्रामाहुतिन्ते इमान्तर्पयतस्ते तत उत्क्रामतः । ते पुरुषमाविशतः । तस्य मुखमेवाहवनीयङ्कुर्वाते जिह्वां समिधमन्नमेव शुक्रामाहुतिन्ते पुरुषं तर्पयतः स य एवं विद्वानश्नात्यग्निहोत्रमेवास्य हुतम्भवति ते तत उत्क्रामतः । ते स्त्रियमाविशतः । तस्या उपस्थमेवाहवनीयङ्कुर्वाते धारकां समिधन्धारका ह वै नामैषैतया ह वै प्रजापतिः प्रजा धारयाञ्चकार रेत एव शुक्रामाहुतिन्ते स्त्रियन्तर्पयतः स य एवं विद्वान्मिथुनमुपैत्यग्निहोत्रमेवास्य हुतम्भवति यस्ततः पुत्रो जायते स लोकः प्रत्युत्थाय्येतदग्निहोत्रं याज्ञवल्क्य नातः परमस्तीति होवाच । तस्मै ह याज्ञवल्क्यो वरं ददौ । स होवाच कामप्रश्न एव मे त्वयि याज्ञवल्क्यासदिति ततो ब्रह्मा जनक आस (शत.ब्रा=११-६-२-६तः १०) इति ॥
तथा च बृहदारण्यकोपनिषद्यप्यग्निहोत्रमहिमा श्रूयते । तस्मिन् सर्वं प्रतिष्ठितं यच्च प्राणिति यच्च नेति पयसीहीदं सर्वं प्रतिष्ठितं यच्च प्राणिति यच्च न । तद्यदिदमाहुः संवत्सरं पयसा जुह्वदप पुनर्मृत्युं जयतीति न तथा विद्याद्यदहरेव जुहोति तदहः पुनर्मृत्युमपजयत्येवं विद्वान् सर्वं हि देवेभ्योऽन्नाद्यं प्रयच्छति (बृ=१-५-२) इति ॥
तत्र च शाङ्करं भाष्यं -‘ तस्मिन् सर्वं प्रतिष्ठितं यच्च प्राणिति यच्च न ’ इत्यस्य कोऽर्थ इति ? उच्यते । तस्मिन् पश्वन्ने पयसि सर्वमध्यात्माधिभूताधिदैवं लक्षणं कृत्स्नं जगत्प्रतिष्ठितं यच्च प्राणिति प्राणचेष्टावत् यच्च न स्थावरं शैलादि । तत्र हिशब्देनैव प्रसिद्धावद्योतकेन व्याख्यातम् । कथं पयोद्रव्यस्य सर्वप्रतिष्ठात्वं ? कारणत्वोपपत्तेः । कारणत्वं चाग्निहोत्रादिकर्मसमवायित्वमग्निहोत्राद्याहुतिपरिणामात्मकं च जगत्कृत्स्नमिति श्रुतिस्मृतिवादाः शतशो व्यवस्थिताः । अतो युक्तमेव हिशब्देन व्याख्यानम् । यत्तद्ब्राह्मणान्तरेष्विदमाहुः संवत्सरं पयसा जुह्वदप पुनर्मृत्युं जयति इति । संवत्सरेण किल त्रीणि षष्टिशतान्याहुतीनां सप्त च शतानि विंशतिश्चेति याजुष्मतीरिष्टका अभिसम्पद्यमानाः संवत्सरस्य चाहोरात्राणि । संवत्स्­ारमग्निं प्रजापतिमाप्नुवन्ति । एवं कृत्वा संवत्सरं जुह्वदपजयति पुनर्मृत्युमितः प्रेत्य देवेषु संभूतः पुनर्न म्रियत इत्यर्थः । इत्येवं ब्राह्मणवादा आहुः । न तथा विद्यात् न तथा द्रष्टव्यम् । यदहरेव जुहोति तदहः पुनर्मृत्युमपजयति न संवत्सराभ्यासमपेक्षत एवं विद्वान्सन् । यदुक्तं पयसि हीदं सर्वं प्रतिष्ठितं पयआहुतिविपरिणामात्मकत्वात्सर्वस्येति, तदेकेनैवाह्ना जगदात्मत्वं प्रतिपद्यते । तदुच्यते अपजयति पुनर्मृत्युं पुनर्मरणं सकृन्मृत्वा विद्वान् शरीरेण वियुज्य सर्वात्मा भवति न पुनर्मरणाय परिच्छिन्नं शरीरं गृह्णातीत्यर्थः । कः पुनर्हेतुः सर्वात्माप्त्या मृत्युमपजयतीति? उच्यते । सर्वं समस्तं हि यस्माद्देवेभ्यस्सर्वेभ्योऽन्नाद्यम् अन्नमेव तत् आद्यं च सायंप्रातराहुतिप्रक्षेपेण प्रयच्छति । तद्युक्तं सर्वमाहुतिमयमात्मानं कृत्वा सर्वदेवान्नरूपेण सर्वैर्देवैरेकात्मभावं गत्वा सर्वदेवमयो भूत्वा पुनर्न म्रियत इति । अथैतदप्युक्तं ब्राह्मणेन । ब्रह्म वै स्वयंभु तपोऽतप्यत । तदैक्षत न वै तपस्यानन्त्यमस्ति । हन्ताहं भूतेष्वात्मानं जुहवानि भूतानि चात्मनीति तत्सर्वेषु भूतेष्वात्मानं हुत्वा भूतानि चात्मनि सर्वेषां भूतानां श्रैष्ठ्यं स्वाराज्यमाधिपत्यं पर्येत् (शत.ब्रा=१३-७-१-१) (बृ.भा. १-५-२) इति ॥
अग्निहोत्रादीनि नित्यकर्माणि

यथा वायुं समाश्रित्य वर्तन्ते सर्वजन्तवः ।
तथा गृहस्थमाश्रित्य वर्तन्ते सर्व आश्रमाः ॥ इति हि मनुः (म.स्मृ. ३-७७)
भारतेऽस्मिन् या सामाजिकी व्यवस्था वर्णाश्रमरूपा कौटुम्बिकरूपा वा तस्याः गृहस्थ एव मूलम् । गृहस्थेनावश्यमग्निहोत्रं यथाशास्त्रमनुष्ठेयम् । अस्माकं जीवितं सदा यज्ञरुपं भवेत् । अयज्ञं जीवितं नास्मिन् लोके सुखाय, न वा परलोके इति । अग्निहोत्ररूपयज्ञमयं जीवितं लोकहिताय, समाजहिताय, कुटुम्बहिताय, स्वहिताय च भवति । तैरेव कर्मभिर्योगरूपेणानुष्ठितैर्विशुद्धसत्त्वः सन् वेदान्तविज्ञानसुनिश्चितार्थाय कल्पते । तथा च स्मृतिः = ब्रह्मण्याधाय कर्माणि (गी. ५-१०), दैवे कर्मणि युक्तो हि बिभर्तीदं चराचरम् (म.स्मृ. ३-७५) इति च ।
अग्निहोत्रम्, दर्शपूर्णमासौ, पिण्डपितृयज्ञः, चातुर्मास्यम्, निरूढपशुबन्धः, आग्रयणम्, सोमयाग इत्येतानि प्रकृतिरूपाणि कर्माणि श्रुतिविहितानि आपस्तम्बादिभिः कल्पसूत्रकारैः यथाक्रमं विस्तरेण प्रतिपादितानि, अनुष्ठानसौकर्याय च प्रयोगवाक्यैरुपबृंहितानि संवत्सरे संवत्सरे गृहस्थेनानुष्ठेयानि नित्यानि कर्माणि । एतेष्वग्निहोत्रं दर्शपूर्णमासावल्पसंपत्केनापि गृहिणा यावज्जीवमनुष्ठेयानि । तदशक्तेन गृहस्थेन संवत्सरं वा, मासं वा, अवरार्ध्यं द्वादशरात्रीर्वाऽनुष्ठेयान्येव । गृहस्थस्य यद्धनं, या सम्पत्, यः कालः, या शक्तिः, यत्सामर्थ्यं, तानि सर्वाण्यग्निहोत्रार्थानि व्ययीकृतानि सार्थकानि भवन्ति । यत्कारणं सर्वं जगदग्निहोत्रार्थमेव सृष्टमग्निहोत्रेणैव च सृष्टम्, पयसि हीदं सर्वं प्रतिष्ठितम् (बृ. १-५-२), वित्तं मे स्यादथ कर्म कुर्वीय (बृ. १-४-१७), यज्ञार्थं पशवः सृष्टाः (म.स्मृ. ५-३९) इति हि श्रुतिस्मृती । यस्य धनम्, जीवितम्, अन्नम्, परिजनो वा यज्ञाय न कल्पन्ते स च पुरुषः पापिष्ठः। अघायुरिन्द्रियारामो मोघं पार्थ स जीवति (गी. ३-१६) नायं लोकोऽस्त्ययज्ञस्य कुतोऽन्यः कुरुसत्तम (गी,४-३१) इति गीतासु । भुञ्जते ते त्वघं पापाः (गी. ३-१३) इति च । एवं यस्य मनुष्यस्य स्वकीयं सर्वमग्निहोत्रादिकर्मानुष्ठानायैव क्ऌप्तं स्यात् स एव स्वानुष्ठानेन सर्वलोकहिताय स्वाभ्युदयमोक्षाय च कल्पते । अग्निहोत्रेणोत्तमा वृष्टिः, सत्प्रजाः, संपत्समृद्धिः, स्वास्थ्यम्, शान्तिः, उत्तमा सामाजिकी व्यवस्था च सम्पन्ना भवन्ति । अस्माकं राष्ट्रस्य सर्वेषां शत्रूणां नाशः, रोगनाशः, ऋणपरिहारः, दारिद्र्यनाशः, सद्विद्याप्राप्तिः, सत्सङ्गः, भक्तिज्ञानविवेकवैराग्यप्राप्तिः, देशरक्षणम्, देशवर्धनं चाग्निहोत्रानुष्ठानस्यैव फलम् । श्रुतिश्च गृहस्थानां निष्कृतिरूपेणाग्निहोत्रं विधत्ते । अग्निहोत्रं वै देवा गृहाणां निष्कृतिमपश्यन्निति (तै. ब्रा. २-१-५) इति । यदि सायमग्निहोत्रं हूयते रात्रौ भोजनं हुताद्यं भवति, यदि प्रातर्दिवा भोजनं हुताद्यं भवतीति वदन्ती श्रुतिरग्निहोत्रमननुतिष्ठतां तत्तत्कालिकं भोजनं निषेधति । आपस्तम्बैरपि यस्याग्नौ न क्रियते यस्य चाग्रं न दीयते न तद्भोक्तव्यं (आप.धर्म=२-१५-१३) इत्यनग्निहोत्रस्य भोजनं निषिद्धम् ।
ग्रन्थोद्दिष्टकर्मणां सङ्क्षेपतः परिचयः

दर्शपूर्णमासौ

अस्मिन् ग्रन्थ उद्दिष्टानां कर्मणां सामान्यतः परिचयः क्रियते आपस्तम्बसूत्रानुसारम् । प्रथमतो दर्शपूर्णमासावधिकृत्य वक्ष्यामः । दर्शपूर्णमासाविति कर्मणोर्नामधेयौ । दर्शपूर्णमासौ प्रकृतियागावुच्येते । प्रकृष्टसर्वाङ्गोपदेशो यत्र क्रियते सा प्रकृतिः । विशेषमात्रोपदेशो यत्र क्रियतेऽवशिष्टं तु प्रकृतेरतिदिश्यते सा विकृतिः । यावज्जीवं दर्शपूर्णमासाभ्यां यजेत इति श्रुत्या तौ नित्यकर्मत्वेनोपदिष्टौ । नित्यकर्मत्वात् फलं दर्शपूर्णमासयोः ईश्वरप्रीणनद्वारा चित्तशुद्धिः । पर्वप्रतिपदोः सन्धिमत्यहोरात्रेऽनुष्ठेयौ । यदि सन्धिः पर्वदिनस्यापराह्णे स्यात् तर्हि तद्दिने अन्वाधाय प्रतिपदि यागः । पूवाह्णे सन्धिश्चेत् पूर्वदिने अन्वाधाय सन्धिदिने यागः । पूर्वदिने सङ्कल्पः, ऋत्विग्वरणम्, अग्निप्रणयनम्, अन्वाधानम्, इध्माबर्हिराहरणादीनि कर्माणि भवन्ति । पौर्णमासेष्टिरुत्तरेद्युरुदिते चादित्येऽनुवर्तयितव्या । दर्शेष्टिश्चेदुदयात् प्राक् । अध्वर्युः, आग्नीध्रः, ब्रह्मा, होता इति चत्वार ऋत्विजो दर्शपूर्णमासौ निर्वहन्ति । अग्निः, विष्णुः प्रजापतिर्वा, अग्नीषोमौ, इन्द्रो वैमृधश्च पौर्णमासेष्ट्याः प्रधानदेवताः । अग्निः, इन्द्राग्नी चामावास्यायाः प्रधानदेवताः असन्नयतो यजमानस्य । सन्नयतस्तु अग्निः, इन्द्रो महेन्द्रो वा । सान्नाय्यशब्देन दधिपयसी हविषी उच्येते । पात्रासादनम्, अप्प्रणयनम्, हविस्संस्काराः, सामिधेन्यः, प्रयाजाः, प्रधानहविर्यागः, इडाह्वानम्, अनूयाजाः, पत्नीसंयाजाः, इत्यादीनि बहुविधान्यङ्गकर्माणि तत्रानुष्ठीयन्ते । अयं च विशेषः दर्शपूर्णमासयोः यत् ऋत्विजां भोजनमेव तत्र दक्षिणा ॥
पिण्डपितृयज्ञः
अमावास्यायामपराह्णे यजमानः स्वस्य पितृभ्यो यत्कर्म करोति स पिण्डपितृयज्ञः । स दक्षिणाग्नौ क्रियते । सोमः पितृमान्, यमोऽङ्गिरस्वान् पितृमान्, अग्निः कव्यवाहन इति पिण्डपितृयज्ञस्य प्रधानदेवताः । दर्विहोमधर्मत्वेनात्र होमः क्रियते । ततो यजमानेन स्वेभ्यः पितृभ्यः पिण्डदानं क्रियते । अस्मिन् कर्मणि पात्रासादनहविस्संस्कारहोमानां कर्ता अध्वर्युर्भवति । सूत्रकारान्तरमतेन यजमान एव वा सर्वं कर्म करोति । सङ्कल्पः सकृदाच्छिन्नदर्भाहरणं (सकृत् एकयत्नेनाच्छिद्याहृताः दर्भाः), पात्रासादनम्, हविस्संस्काराः, प्रधानहोमः, पिण्डप्रदानम्, पिण्डानामुपस्थाननमस्कारादयः, पिण्डोद्वासनमित्यादीन्यङ्गकर्माणि अत्र भवन्ति ॥
अग्न्याधानम्
शास्त्रोक्तरीत्या मन्त्रेण संस्कृताः गार्हपत्यादयोऽग्नय आयतनेषु यन्निधीयन्ते तदग्न्याधानमुच्यते । तत्रायतनानां प्रमाणानि शुल्बसूत्रे उक्तानि । गार्हपत्यायतनं वृत्ताकारो भवति । दक्षिणाग्न्यायतनं अर्धवृत्ताकारः, आहवनीयं चतुरश्राकारः । त्रयाणामायतनानां क्षेत्रफलं (अय्ज्ग्) समानं भवति । आयतनानां मापनं च प्रत्येकस्य यजमानस्य हस्ताङ्गुल्याद्यनुगुणं भवति । आधानात् पुरस्तात् जायापतिभ्यां कृछ्राचरणं कूष्माण्डहोमः गायत्रीपुरश्चरणं महानदीस्नानं दानमित्यादिभिरात्मशुद्धिः करणीया । आधानदिनात्पूर्वस्मिन् दिने प्रातः आधानसङ्कल्पः, अश्वत्थवृक्षनिर्मितारण्योराहरणम्, सप्त पार्थिवसंभाराणां सप्त वानस्पत्यसंभाराणामाहरणम्, नान्दीश्राद्धम्, रात्रौ ब्रह्मौदनं इत्येतान्यङ्गकर्माणि भवन्ति । आधानदिने प्रातः ब्राह्मे मुहूर्ते कर्माणि प्रक्रमन्ते । आयतनेषु पार्थिववानस्पत्यसंभारनिवपनम्, अग्निमन्थनम्, गार्हपत्याधानम्, दक्षिणाग्न्याधानम्, आहवनीयाधानम्, शिवाजपः, घोराजपः, पूर्णाहुतिः, अग्न्युपस्थानम्, तत आधानाङ्गेष्टय इत्यादीन्यङ्गकर्माणि भवन्ति । आधानेन सकृत् संस्कृतेष्वग्निष्वेव यजमानोऽग्निहोत्रदर्शपूर्णमासचातुर्मास्यपशुबन्धसोमादीनि सर्वाणि कर्माण्यनुष्ठातुमर्हति । यज्ञपात्राणि स्रुवजुहूप्रभृतीनि यावज्जीवं धारणीयानि मध्ये विच्छिन्नाग्निः सन्नपि । तं”यज्ञपात्रैर्दहन्ति इति श्रुत्या तेषां पात्राणां पितृमेधे प्रतिपत्तेरुक्तत्वात् । पूर्वमेव पत्नीवियोगे सति तेषां सर्वेषां पात्राणां तया सहैव दाहो भवति । आधानदिने सायमग्निहोत्रस्योपक्रमो भवति । आगामिन्यां पौर्णमास्यामन्वारम्भणीयेष्टिं कृत्वा ततः दर्शपूर्णमासयोरुपक्रमो भवति । तत्र प्रथमं पूर्णमासयागः, पश्चाद्दर्शयागः इत्येवं क्रमेण पक्षान्ते तयोरनुष्ठानं भवति ।
अन्वारम्भणीया
अन्वारभ्यतेऽनया इत्यन्वारम्भणीया इति इष्ट्याः नाम । सा च इष्टिः दर्शपूर्णमासयोरारम्भविशेषः । एषा इष्टिराधानानन्तरं या प्रथमा पौर्णमासी तस्यामनुष्ठेया । अस्याः अग्नाविष्णू, सरस्वती, सरस्वान्, अग्निर्भगी च प्रधानदेवताः । मिथुनौ गावौ दक्षिणा । दर्शपूर्णमासयोरारम्भार्थत्वेनानुष्ठीयमानत्वात्प्रथमाधानानन्तरं सकृदेव भवति । विच्छिन्नाधानेषु न पुनरनुष्ठेया ।
अग्निहोत्रम्
अग्निहोत्रं श्रुत्युक्तं नित्यं कर्म । आहिताग्निर्यजमान आधानेन संस्कृतेषु गार्हपत्यदक्षिणाग्न्याहवनीयाख्ये- ष्वग्निषु प्रत्यहं सायं प्रातर्यज्जुहोति तदग्निहोत्रमुच्यते । तत्र सायंहोमस्य अग्निप्रजापती प्रधानदेवते । प्रातर्होमस्य सूर्यप्रजापती प्रधानदेवते । आहवनीये प्रधानहोमः क्रियते । नित्ये कल्पे पयसा होतव्यम् । पशुकामस्यापि पय एव विहितम् । पयसोऽलाभे विशेषकामे चान्यानि होमद्रव्याणि भवेयुः । यथा पयसोऽलाभे आज्येन जुहुयात्, आज्येन जुहुयात्तेजस्कामस्य, दध्नेन्द्रियकामस्य, यवाग्वा ग्रामकामस्य इत्यादीनि । अग्नीनां प्रणयनपक्षो धारणपक्ष इति पक्षद्वयं वर्तते । येन यजमानेन प्रणयनपक्षोऽवधृतः स केवलं गार्हपत्यमेव नित्यं धरति । धारणपक्षेऽग्नित्रयमपि नित्यं ध्रियते । प्रणयनपक्षश्चेदवधृतः तदा सायं सूर्यास्तमयात्प्राक् , प्रातः सूर्योदयात् प्राक् ,गार्हपत्यादाहवनीयदक्षिणाग्न्योः प्रणयनं कृत्वा सायं अस्तमिते सूर्ये प्रातः अभ्युदिते सूर्ये होमः करणीयः । प्रातर्होमे उदितहोमोऽनुदितहोम इति पक्षद्वयं वर्तते । सूर्योदयोत्तरं क्रियमाणो होम उदितहोमः । सूर्योदयात्प्राक् क्रियमाणो होम अनुदितहोमः । प्रत्यहं यजमानो पुत्रो शिष्यो ऋत्विग्वा होमं कुर्यात् । पर्वसु यजमान एव जुहुयात् । समस्तेष्टार्थसाधनमग्निहोत्रमिति श्रुतिस्मृतिवादाः ॥
पत्नीप्रवासे न कर्मलोपः पुनराधानं वा । पत्न्या सह प्रवासे प्राप्ते वास्तोष्पतीयं हुत्वा गार्हपत्याग्निमरण्योरात्मनि वा समारोप्य प्रवसेत् ।
यावज्जीवमग्निहोत्रं जुहोति, यावज्जीवंदर्शपूर्णमासाभ्यां यजेत इति श्रुतेः आशौचकालेऽप्यग्निहोत्रादि कर्तव्यमेव । तथाच वैद्यनाथीये गोभिलः - “ अग्निहोत्रे तु होमार्थं शुद्धिस्तत्कालिकी स्मृता” । (आशौचकाण्डे ‘त्याज्यकर्माणि’ अध्याये) तत्रैवाग्निहोत्रार्थं स्नानोपस्पर्शनान्तं तत्कालं शौचं, इति शङ्खस्मृतौ । तथा च तत्रैव
दर्शं च पूर्णमासं च कर्म वैतानिकं च यत् ।
सूतकेऽपि त्यजन् मोहात् प्रायश्चीयते हि सः ॥ इति मनुवचनत्वेनोदाहृतम् ॥
अपि च - तस्माद्यायावरधर्मेणामयाव्यार्तो वा जननमरणयोरध्वन्यापत्सु वाऽर्धमासायार्धमासाया-ग्निहोत्रं जुहुयात् । (भारद्वाजपितृमेधसूत्रं २-९-२ ) इति सूत्रानुसारेणोक्तेषु निमित्तेषु प्राप्तेष्वग्निहोत्रस्य पक्षहोमोऽप्यनुमतः ॥
सायंप्रातस्तनौ होमावुभौ सायं समस्य तु । आपन्नो जुहुयात्तस्य समिधेकाथवा द्वयम् ॥
इति वैद्यनाथीयाह्निककाण्ड उदाहृतबृहस्पतिस्मृत्यनुसारेण आपदि सायमेव सायंप्रातर्होमावनुमतौ ॥
चातुर्मास्यानि
चातुर्मास्ययागः दर्शपूर्णमासयोर्विकार ऐष्टिको यागः । तस्मिन् यागे प्राधान्यतः चत्वारि पर्वाणि भवन्ति - वैश्वदेवपर्व, वरुणप्रघासपर्व, साकमेधपर्व, शुनासीरीयपर्वेत्याख्यानि । फाल्गुन्यां पौर्णमास्यां चैत्र्यां वा आरभ्य चतुर्षु चतुर्षु मासेषु एतान्यनुष्ठेयानि । फाल्गुन्यां पौर्णमास्यां चैत्र्यां वा वैश्वदेवपर्वानुष्ठेयम् । तत्पूर्वदिने चातुर्मास्याङ्गत्वेनान्वारम्भणीयेष्टिः क्रियते । अस्या अन्वारम्भणीयेष्टेः अग्निर्वैश्वानरः पर्जन्यश्च प्रधानदेवते । वैश्वदेवपर्वणः अग्निः सोमः सविता सरस्वती पूषा मरुतः विश्वेदेवाः द्यावापृथिवी च प्रधानदेवताः । एतास्वग्निप्रभृतयः पूषान्ताः सञ्चरदेवता इत्युच्यन्ते । ताः चतुर्ष्वपि पर्वसु यष्टव्याः भवन्ति । तत्र विश्वेषां देवानामामिक्षा हविः । तप्ते पयसि दधि अवनयन्ति । तेन यद्घनीभूतं संपद्यते सा आमिक्षा इत्युच्यते । अवशिष्टं द्रवात्मकं वाजिनमित्युच्यते । चतुर्ष्वपि पर्वस्वग्निमन्थनं विद्यते । प्रथमजो वत्सः वैश्वदेवस्य दक्षिणा ।
आषाढ्यां पौर्णमास्यां श्रावण्यां वा वरुणप्रघासैर्यजेत । अस्मिन्पर्वण्यग्न्यादिभिः पञ्चभिः सञ्चरदेवताभिस्सह इन्द्राग्नी मरुतः वरुण कः इति प्रधानदेवताः । अस्मिन्पर्वण्यग्रेण गार्हपत्यमाहवनीयद्वयं विद्यते । उत्तरतोऽध्वर्योर्दक्षिणतः प्रतिप्रस्थातुः । अस्मिन्पर्वणि पत्नीयजमानाभ्यां करम्भपात्राणां हवनं क्रियते । भ्रष्टयवानां पिष्टं करम्भ इत्युच्यते । अन्ते नद्यादौ जलेऽवभृथेष्टिः क्रियते ॥
ततश्चतुर्षु मासेषु पूर्वस्मिन् पर्वण्युपक्रम्य द्व्यहं साकमेधैर्यजेत । प्रथमदिने अनीकवतेष्टिः, सान्तपनेष्टिः, गृहमेधीयेष्टिः इतीष्टित्रयं भवति । द्वितीयदिन उषसि इन्द्राय पूर्णादर्विहोमः, ततः क्रीडिनेष्टिः, अष्टदेवतात्मिका महाहविर्नामिकेष्टिः, महापितृयज्ञः, त्र्यम्बकेष्टिः, आदित्येष्टिः इत्येता इष्टयो भवन्ति । चातुर्मास्येषु साकमेध एव बृहत् पर्व ।
ततश्चतुर्षु मासेषु फाल्गुन्यां चतुर्दश्यां चैत्र्यां वा शुनासीरीयेण यजेत । अस्मिन्पर्वणि दशनां देवतानां यागो भवति । चतुर्दश्यां शुनासीरीयं समाप्य पुनः वैश्वदेवपर्व प्रक्रमेत । प्रतिपर्वणोऽन्ते मन्त्रेण यजमानस्य वपनं भवति । यदा त्वनुष्ठायोत्सिसृक्षति तदा शुनासीरीयस्य यजनकालविकल्पा भवन्ति । चातुर्मास्यानामन्ते सोमेन पशुना वा यजेत । सूत्रान्तरेषु द्वादशाहे पञ्चाहे च चातुर्मास्यानामनुष्ठानमुक्तम् । ऐष्टिकचातुर्मास्यपर्यन्तं हविष्ट्वेन पशुविनियोगो न भवति ।
पशुबन्धः

यस्मिन्पर्वणि यज्ञार्थं पशुर्बध्यते स पशुबन्धः । पशुबन्धे पशुरेव प्रधानं हविः । इन्द्राग्नी पशुदेवता । पशुबन्धे त्रीणि प्रदानानि भवन्ति वपा, पुरोडाशः, पशोरङ्गानीति । अमावास्यायां पौर्णमास्यां वा पशुबन्धेन यजेत । पशुबन्धः नित्यं कर्म । तेन संवत्सरे संवत्सरे यजेत षट्सु षट्सु मासेष्वित्येके (आप.श्रौ.सू.७-२८-६) इति सूत्रकारेण प्रतिसंवत्सरं कर्तव्यतया विहितत्वात् । षडृत्विजः पाशुकं कर्म निर्वहन्ति । प्रथमं षड्ढोतृहोमः, तत आग्नावैष्णवेष्टिः, यूपकर्म, वेदिकरणम्, उत्तरवेद्यामग्निप्रतिष्ठापनम्, बर्हिराहरणादि दार्शिकं तन्त्रम्, यूपसंस्काराः, पशोरुपाकरणादीनां संस्काराः, प्रयाजाः, पशोः संज्ञपनम्, वपायागः, पुरोडाशयागः, पशुहविर्यागः, अनूयाजाः, उपयड्ढोमः, पत्नीसंयाजाद्युत्तरं तन्त्रमित्यादीनि कर्माणि तत्र भवन्ति । पशुबन्धः दिनद्वयसाध्यं कर्म । एकेनाह्नाप्यनुष्ठातुं शक्यते । पशुबन्धस्य वरो दक्षिणा । गौर्धेनुरनड्वान्पष्ठौही वा वरशब्देनोच्यन्ते । तेषु उत्तरोत्तरदानेन फलोत्कर्षः॥
अग्निष्टोमः

अग्निः प्रजापतेः साक्षात् सञ्जातः प्रथमो देवः । तथा ब्राह्मणोऽपि प्रजापतेर्मुखादेव जज्ञे । तस्मादेकयोनित्वाज्ज्येष्ठेनेवानुजोऽनुगृह्यते अग्निना ब्राह्मणः । तस्माद्ब्राह्मणोऽग्निदैवत्यः । सर्वा आहुतय अग्निद्वारेणैव देवानपियन्ति । सोऽयमग्निः विश्वात्मत्वात् वैश्वानरः, सकलसंपदधिपतित्वाज्जातवेदाः । एष एव सर्वज्ञः, सर्वेष्वनुप्रविष्टः । अग्निरेव प्रयाजानूयाजदेवतारूपेणानेकधा वर्तमानः । स एव सर्वेषां हविषां प्रथमभागी । अग्निसंबद्धं कर्म कृत्वैव देवेषु कर्मफलमिच्छन्ति । तदर्थमेव हि स प्रजापतिः कर्माधिकरणत्वेनाग्निरूपेण व्यवस्थितः । तस्मादस्मिन्नग्नौ कर्म कृत्वा तत्फलं प्रार्थयन्ते । अग्निपूर्वकमेव प्रजापतिः प्रजा असृजत । अग्नौ प्रक्षिप्ता आहुतय एव शक्तिरूपास्सत्यः जगतः सर्वाः क्रिया निर्वर्तयन्ति । रसो वै सः (तै.उ २-७) इति श्रुतेः परमात्मा सर्वस्य आनन्दहेतुः । स एव सोमरूपेण ओषधीः प्रविश्य तास्सर्वाः पुष्णाति । तथा हि गीतासु स्वयमाह वेदात्मा भगवान् पुष्णामि चौषधीस्सर्वाः सोमो भूत्वा रसात्मकः (गी. १५-१३) इति । एवमोषधिरूपेणान्नरूपेण चन्द्ररूपेण च रसात्मकस्सोमः जगद्व्याप्नोत्याह्लादयति च । स एव सोमः स्वादिष्ठः, मोदकारी, सर्वेषां पापानां पवयिता, रक्षोहा, महिमावत्तमः । स एव अन्नं, जलं, बलं, आयुः, कान्तिं, धनमारोग्यं च प्रयच्छति । यदि लोकः एतत्सर्वं प्राप्नुयात् तर्हि सोमेन रसेन यज्ञहुतेनैव पीतेन तत्सर्वं प्राप्नोति । तथा हि श्रुतिः अपामसोमममृता अभूमादर्श्म ज्योतिरविदाम देवान् । किमस्मान्कृणवदरातिः किमु धूर्तिरमृत मर्त्यस्य (तै.सं३-२-५) ॥ सोमो हि वृषा प्रजाकामस्य रेतोधाः प्रजाः प्रजनयति । सोमपा ब्राह्मणा आहुः सोमराजानो वयमिति । यदि ब्राह्मणोऽसोमपस्स्यात् दुर्ब्राह्मणस्स्यात् । स एव सोमो देवः सोमलतारूपेण पृथिव्यां विराजते । तां सोमलतां सोमयागेऽभिषुत्येन्द्रादिभ्यो हुत्वा तांस्तोषयन्ति ।
कृत्स्नोऽयं प्रपञ्चोऽग्नीषोमात्मकः । अन्नरूपस्सोमोऽन्नादरूपोऽग्निश्च सम्भूय बलरूपमिन्द्रं जनयतः । सकलप्राणशक्तिरूपा देवता महेन्द्रः । स एव सोमयागस्य प्रधानदेवता । सोमरसेन यथाशास्त्रमग्नौ हूयमानेन तृप्तो इन्द्रस्त्रिभ्यो लोकेभ्यो क्षेमं सुवृष्टिं सत्प्रजां बलं कीर्तिमारोग्यं च प्रयच्छति । तथा च श्रुतिः सौम्या खलु वा आहुतिर्दिवो वृष्टिं च्यावयति (तै.सं.२-४-१०) इति । यज्ञमयभूतेनाग्नीषोमीय-रूपेणानवरतक्रियाप्रवाहरूपं कृत्स्नमिदं जगत् व्याप्तम् । तस्मात् सर्वत्र सर्वाभिः क्रियाभिर्यज्ञः संपादनीयः, यज्ञभावनैव कर्तव्या ॥
यदिदं जगति अन्नमद्यते सर्वैः प्राणिभिस्तदा प्रत्येकस्मिन् प्राणिनि अन्नरूपस्सोमोऽन्नादरूपेऽग्नौ हूयमानेन शक्तिरूपो इन्द्रो जायते । तत्प्रतीकत्वेनैवाधिदैविके सोमयज्ञे सोमलतात्मक आज्यतृणव्रीहिपयोदधिमांसाद्यन्नरूपः सोम आहवनीयादिष्वग्निषु बलात्मकाय इन्द्राय हूयते । एवं जगतः परिपालयितारमिन्द्रं सोमयागेनान्नान्नादात्मभूताभ्यामग्नीषोमाभ्यां तोषयन् यज्ञकर्ता यजमान इत्थंभूतं जगदनवरतमनुवर्तयति । अयं यज्ञः सकलजगतः स्थितिकारणं सत् सकलकामप्राप्तिसाधनं च भवति ।
य एवं विद्वानग्निष्टोमेन यजते प्राजाताः प्रजा जनयति परि प्रजाता गृह्णाति तस्मादाहुर्ज्येष्ठयज्ञ इति (तै.सं.७-१-१) इति श्रुतेः अग्निष्टोमस्सोमयागः सोमसंस्थासु प्रथममनुष्ठेयं कर्म । स च यज्ञायज्ञियाख्येन अग्निष्टोमसाम्ना समाप्यमानत्वादग्निष्टोमसंज्ञितः । त्रिवृत्पञ्चदशसप्तदशैकविंशाख्याश्चत्वारो स्तोमाः ज्योतींषीत्युच्यन्ते । ज्योतींषि स्तोमाः यस्य यागस्य स ज्योतिष्टोमः । स चाग्निष्टोमस्सोमो ज्योतिष्टोमेन विशिष्टत्वात् ज्योतिष्टोमोऽग्निष्टोमस्सोम इति व्यवह्रियते ।
वसन्ते वसन्ते ज्योतिष्टोमेन यजेत इति श्रुतेरस्य कर्मणः नित्यरूपेणानुष्ठानं विहितम् । महर्षिणापस्तम्बेनापि अग्नीनाधाय कर्माण्यारभते सोमावरार्ध्यानि यानि श्रूयन्ते (आप.धर्म=२) इति नित्यत्वमुक्तम् । महर्षिणा गौतमेन स्मृतेषु चत्वारिंशत् संस्कारेष्वग्निष्टोमोऽपि पठितः । न चासौ दर्शपूर्णमासावनिष्ट्वाऽऽहर्तव्य इति प्राय ऋषीणां मर्यादा । क्वचित् प्रागपि दर्शपूर्णमासाभ्याम्, क्वचिदग्नीनाधाय प्रागप्यग्निहोत्रात् सोमयागोऽनुमतः । अयं च ज्योतिष्टोमोऽग्निष्टोमः सर्वसोमयागप्रकृतिभूतः । अस्मिन् यागे सोमरसः प्रधानं हविः । सोमो नाम लताविशेषः । ता लता अभिषुत्य सोमरसं निष्पादयन्ति । तस्य रसस्याग्नौ हूयमानत्वादिदं कर्म सोमयाग इत्युच्यते । अत्र आज्यपुरोडाशपयोदधिपश्वादीन्यपि हवींषि भवन्ति ॥
चतुर्भिरपि वेदमन्त्रैरनुष्ठीयमानेऽस्मिन् यागे षोडशर्त्विजो भवन्ति । ते च गणचतुष्टयेन विभक्ताः । प्रत्येकस्मिन् गणे चत्वारो भवन्ति । ते च इत्थम् =
१. अध्वर्युगणः = अध्वर्युः, प्रतिप्रस्थाता, नेष्टा, उन्नेता ॥
२. होतृगणः = होता, मैत्रावरुणः, अच्छावाकः, ग्रावस्तुत् ॥
३. उद्गातृगणः = उद्गाता, प्रस्तोता, प्रतिहर्ता, सुब्रह्मण्यः ॥
४. ब्रह्मगणः = ब्रह्मा, ब्राह्मणाच्छंसी, आग्नीध्रः, पोता ॥
अध्वर्युगणो याजुर्वेदिके कर्मणि नियुक्तः । होतृगणो बाह्वृच्ये (ऋग्वेदस्य) कर्मणि नियुक्तः । उद्गातृगणः सामवेदकर्मणि नियुक्तः । होतृगणेनोच्यमानयाज्यापुरोनुवाक्याभिरध्वर्युगणो यागं निर्वर्तयति । तथैव होतृगणः शस्त्राख्या देवतास्तुतीः शंसति । उद्गातृगणः स्तोत्राख्यसामगीतिभिर्देवतास्तोषयति । सर्ववेदज्ञः सर्वर्त्विक्कर्मज्ञो ब्रह्मा विहारस्य यजमानस्य च दक्षिणतः स्थित्वा कृत्स्नं यज्ञं गोपायति । स च मनसा एव ध्यानेन यज्ञं संस्करोति । ब्रह्मगणस्यावशिष्टास्त्रय ऋत्विजो होतृगणेन सह देवतास्तुतीः शंसन्ति । तत्र चाग्नीध्रस्त्वध्वर्योः साहाय्यत्वेनापि कर्माण्यनुतिष्ठति । सदस्य इति सप्तदश ऋत्विगपि क्वचित् विकल्पेन भवति । स कर्मणामुपद्रष्टा भवति ।
सोऽयं सोमयाग एकाहदीक्षापक्षे पञ्चदिनात्मको भवति । कदाचित् दैवान्मानुषाद्वा विलम्बादुत्कर्षेत् । तत्र प्रथमेऽहनि सोमप्रवाकद्वारा ऋत्विग्वरणं तेषां मधुपर्केणार्हणं च भवतः । अपराह्णे दीक्षणीयेष्टिः, यजमानस्य पत्न्याश्च दीक्षासंस्काराश्च भवन्ति । रात्रौ पत्नीयजमानौ पयो व्रतयतः । ततो यजमानः सनीहारान् प्रेषयति । सनिः याञ्चालभ्यं धनम् । तद्य आहरन्ति ते सनीहाराः । दीक्षाप्रभृति आ संस्थायाः दीक्षितौ पत्नीयजमानौ पयोव्रतिनौ हविश्शेषभोजिनौ स्याताम् । न पुरावभृथादपोऽभ्यवेयाताम् । यावद्यज्ञं यजमानो नाग्निहोत्रं जुहुयात्, न दर्शपूर्णमासाभ्यां यजेत । कृष्णविषाणया कण्डूयेत, अपिगृह्य स्मयेत । न दद्यान्नपचेन्नामेध्यं पश्येत् । मधु मांसं स्त्रियमनृतमुपरिशय्यां ष्ठीवनं विकाले निष्क्रमणं दीक्षितविमितात्प्रवासमिति वर्जयेत् । इत्यादिनियमा भवन्ति ॥
द्वितीयेऽह्नि प्रायणीयेष्टिः, सोमक्रयः, आतिथ्येष्टिः, प्रवर्ग्यसंभरणम्, पौर्वाह्णिकौ प्रवर्ग्योपसदौ, आपराह्णिकौ प्रवर्ग्योपसदावित्येतान्यङ्गकर्माणि भवन्ति । तत्र गोऽजहिरण्यधेनुवत्सवत्सतरानडुद्गोमिथुनवासोभिर्दशभिर्द्रव्यैः सोमविक्रयिणः सोमं क्रीणाति । ततः सोमं शकटेन यागशालामानीय आसन्द्यां प्रतिष्ठाप्य आतिथ्येष्टिं कुर्वन्ति । प्रवर्ग्यो यज्ञपुरुषस्य शिरस्स्थानीयः, उपसदः ग्रीवा । अग्नीषोमीयसवनीयदिनेष्वनुष्ठीयमानानि कर्माण्यन्येऽवयवाः । एवं समस्तयज्ञकर्मभिः पादादिमस्तकान्तं यज्ञपुरुषं मूर्तिरूपेण भावयित्वाराधयन्ति । एतद्दिनप्रभृति सुत्याहप्रातःपर्यन्तं प्रत्यहं प्रातः सायं च सुब्रह्मण्याह्वानं भवति । सुब्रह्मण्यो नाम इन्द्रः । सुब्रह्मण्याख्य ऋत्विक् स्तुतिभिरिन्द्रं यज्ञार्थमाह्वयति ॥
तृतीयेऽह्नि प्रातः सायं च प्रवर्ग्योपसदौ, महावेदिनिर्माणं च भवति । यस्यां वेद्यां सोमेन इज्यते सा महावेदिः । महावेद्यां यत्राग्निर्निधीयते सा उत्तरवेदिः । महावेद्युत्तरवेद्योश्च निर्माणं शुल्बसूत्रोक्तप्रकारेण भवति ।
चतुर्थेऽह्नि प्रातरेव पौर्वाह्णिक्यावापराह्णिकयौ च प्रवर्ग्योपसदौ भवतः । तत उत्तरवेद्यां प्रवर्ग्योद्वासनम्, अग्निप्रणयनम्, सदोहविर्धानादिशालानिर्माणम्, अग्नीषोमीयपशुयागः,(अत्र सर्वत्र पशुरित्यजः) वसतीवरीग्रहणम्, रात्रौ वसतीवरी परिहरणम्, उत्तरस्मा अह्ने पयस्यार्थं सायंदोहस्य दोहनम्, अन्येषां च हविर्भूतानां पयसां दोहनम्, इध्माबर्हिराहरणमित्येतान्यङ्गकर्माणि भवन्ति । अस्मिन्दिनेऽग्नीषोमीयपशुयाग एव मुख्यं कर्म । पुरा इन्द्रोऽग्नीषोमाभ्यां वृत्रम् (अशनायां) अहन् । यजमानो दीक्षया सर्वदेवतार्थं स्वात्मानमेव समर्पयति । अग्निराहुत्यधिकरणत्वेन सोमश्च होमद्रव्यत्वेन सर्वोपकारित्वात् तावुभौ सर्वदेवतात्मकौ । अग्नीषोमीयपश्वालम्भनेन यजमानः स्वात्मानमेव सर्वाभ्यो देवताभ्यो निष्क्रीणाति वार्त्रघ्नश्च भवति । अर्थात् सर्वेषां अशनायापीडां (बुभुक्षापीडां) निवारयति, अन्नसमृद्धिं प्राप्नोति ॥
इदमेव पञ्चममहः सोमयागस्य प्रधानं दिनं यत्सुत्याह इत्याचक्षते सोमस्याभिषूयमाणत्वात् । चतुर्थदिनस्य रात्र्यां चतुर्थे यामे एव सुत्यमहः प्रक्रमयन्ति । सुत्येऽहनि प्रातस्सवनमाध्यन्दिनसवनतृतीयसवनमिति भागत्रयं भवति । अर्थात् तस्मिन्नह्नि सोमो त्रिरभिषूयते । प्रातस्सवनं प्रातरनुवाकेन प्रारभ्यते । अध्वर्युणा प्रेषितेन होत्रा ‘अग्निरुषा अश्विनौ’ इत्येता देवता उद्दिश्य शस्यमानमन्त्राः प्रातरनुवाकः । पुरा मनुष्याणां वयसां वा वाचःप्रवदनात् प्रातरनुवाकं प्रक्रमयति । ततोऽध्वर्युगणः सोममभिषुणोति । सोमरसोऽभिषुत्य प्रपीड्य निष्पाद्यते । तं रसं निर्दिष्टयाज्ञिकवृक्षैर्निर्मितेषु ग्रहाख्येषु पात्रेषु इन्द्रवाय्वादिदेवाता उद्दिश्य गृह्णन्ति । एतेभ्यो ग्रहपात्रेभ्योऽन्ये चमसाख्यानि दश पात्राणि भवन्ति यैरपि सोमोऽग्नौ हूयते । प्रत्येकस्मिन् सवने सवनीयहविर्यागो भवति । प्रातस्सवने धानाः, करम्भः, परिवापः, पुरोडाशः, पयस्या इत्येतानि पञ्च हवींषि भवन्ति । तेषां हविषां क्रमेण इन्द्रो हरिवान्, इन्द्रः पूषण्वान्, सरस्वती भारती, इन्द्रः, मित्रावरुणौ इति देवताः । उत्तरयोस्सवनयोः पयस्यावर्जं चत्वारि हवींषि भवन्ति । एवं नानादेवत्यैः हविर्भिरिन्द्रमेव यजन्ते । प्रातस्सवने सवनीयपशोर्वपायागो भवति । अग्निः सवनीयपशोर्देवता । सवनीयपशोर्यागानन्तरं ग्रहैश्चमसैश्च सोमरसस्य यागो भवति । तत ऋत्विजो यजमानश्च हुतशिष्टं सोमं भक्षयन्ति । अस्मिन्त्सवने बहिष्पवमानादयः पञ्च स्तोत्राणि, आज्यादयः पञ शस्त्राणि भवन्ति । प्रतिसवनान्ते सवनप्रायश्चित्तानि भवन्ति । माध्यन्दिनसवनं तु सोमाभिषवेनैवारभ्यते । सोमसम्बन्धीनि कर्माणि प्रातस्सवनवदेवात्रापि भवन्ति । अत्र पशुपुरोडाशयागो भवति । अस्मिन्नपि सवने माध्यन्दिनपवमानादीनि पञ्च स्तोत्राणि, मरुत्वतीयादीनि पञ्च शस्त्राणि भवन्ति । अस्मिन्त्सवने मरुत्वतीयशस्त्रात् प्राक् सर्वेभ्योऽप्यृत्विग्भ्यो यज्ञदक्षिणा दीयते । तृतीयसवनं तु आदित्यग्रहहोमेन प्रारभ्यते । ततः सोमाभिषवादीनि कर्माणि प्रातस्सवनवदेव भवन्ति । प्रातस्सवनमाध्यन्दिनसवनयोरभिषुतस्य सोमस्य य ऋजीषः स एवास्मि-न्त्सवनेऽभिषूयते । एवमृजीषान्निष्पीडितसोमरसे पत्न्या मथितं दधि दम्पतीभ्यामवनीयते । एवं संस्कृतरसोऽ-स्मिन्त्सवने हूयते । सवनीयपशोरङ्गानां यागोऽस्मिन्त्सवने भवति । अस्मिन्त्सवनेऽग्निष्टोमे विहितेषु द्वादश स्तोत्रशस्त्रेष्ववशिष्टस्तोत्रशस्त्रद्वयं भवति । तृतीयसवनान्ते समिष्टयजुराख्या पूर्णाहुतिर्हूयते ॥
अथावभृथः
पत्नीयजमानौ सर्व ऋत्विजः सर्वे प्रेक्षकाः सर्वान्त्सोमलिप्तान्त्सम्भारानभुषुतसोमलताश्चादाय नद्यादितीर्थमवभृथेष्ट्यर्थं गच्छन्ति । अवभृथेष्ट्या वारुणमेककपालं हविः । जल एवेष्टिः क्रियते । इष्ट्यनन्तरं सर्वान्त्सोमयागसम्भारान्त्सोमलताः पत्नीयजमानयोर्दीक्षावासांसीत्यादि जले विसृजन्ति । ततः पत्नीयजमानौ, ऋत्विजः, श्रद्धालवः प्रेक्षकाश्चावभृथस्नानं कुर्वन्ति । एतत्स्नानमतीव पुण्यप्रदम् । पत्नीयजमानौ नूतनवस्त्राणि परिधत्तः । यागशालां प्रत्यागत्य उदयनीयेष्ट्या यजन्ते । प्रायणीयस्य चरुनिष्कासे एव उदयनीयस्य हविर्निरुप्यते । प्रायणीयस्य देवता एवात्रापि देवताः । ततो मित्रावरुणाभ्यामामिक्षायागोऽनुष्ठीयते । तेन सहाज्येन देविकायागः क्रियते । धाता, अनुमतिः, राका, सिनीवाली, कुहूः च देविका इत्याचक्षते । ततो गार्हपत्याग्निमरण्योरात्मनि वा समारोप्य यागशालायाः प्रागुदग्वा गत्वा विहारं कल्पयित्वा उदवसानीयेष्ट्या यजन्ते । अत्र अग्निष्टोमः सन्तिष्ठते ॥
वरुणप्रघासविहारविषयः
वरुणप्रघासविहारविषये किञ्चिदत्र प्रस्तूयते । अस्माकं गुरूणां प्रयोगपाठे उत्तरा वेदिः ७२ अङ्गुलाः पश्चात्तिर्यक् , ९६ अङ्गुलाः प्राची, ५४ अङ्गुलाः पुरस्तात्तिर्यक् इत्यस्ति । दक्षिणा वेदिस्तु ५४ अङ्गुलाः पश्चात्तिर्यक् , ९६अङ्गुलाः प्राची, ३६ अङ्गुलाः पुरस्तात्तिर्यक् इत्यस्ति । अस्मद्ग्रामीणप्रयोगपाठे तु वेदिद्वयस्य श्रोण्यंसौ विस्तारायामतः समम् इत्युक्तम् । वेदिमानं एवमस्ति ४८ अङ्गुलाः पश्चत्पुरस्ताच्च तिर्यक् , ३६अङ्गुलाः प्राची, एवमेव द्राविडप्रयोगोऽपि विद्यते । प्रयोगपाठेषु वैविध्यस्य कारणं नैव अवगच्छामः । अपि च एतेषां मूलभूतशुल्बसूत्रमपि नैव लभेमहि ॥
प्रायश्चित्तपशुविषयः
प्रथमसोम एवं हि संकल्पयन्ति “ त्रिपुरुषसोमपीथविच्छेदनसन्धानार्थमैन्द्राग्नं पशुं दौर्ब्राह्मण्यनिर्हरणार्थ-माश्विनं पशुमग्नीषोमीयेन पशुना सहोपालम्भ्यौ कुर्वन् सोमेन यक्ष्ये ” इति । कोऽयं विच्छिन्नसोमपीथो नाम । एवं हि श्रूयते ऐन्द्राग्नं पुनरुत्सृष्टमालभेत य आ तृतीयात्पुरुषात्सोमं न पिबेद्विच्छिन्नो वा एतस्य सोमपीथः (तै सं २-१-५) इति । यस्य पित्रादयः त्रयःपुरुषाः सोमं न पीतवन्तः स विच्छिन्नसोमपीथ इत्युच्यते । सः सोमपीथार्थी ऐन्द्राग्नं पुनरुत्सृष्टमालभेत इति वाक्यार्थः । अत्र व्याख्यायां भट्टभास्करेण “ आतृतीयादिति - अभिविधौ आकार इत्येके, तृतीयमपि गृहीत्वा इत्यन्ये । सोमपीथः सोमपानम् ” इत्युक्तम् । सायणाचार्यैरस्यैव व्याख्यावसरे “ स्वात्मानमारभ्य तृतीयः पुरुषः पितामहः पिता स्वयं च यदा सोमं न पिबेयुः तदानीमस्य सोमपानं विच्छिन्नम्, स एतं पशुमालभेत ” इत्युक्तम् । सायणाचार्यमतं रुद्रदत्तेन सयुक्तिकं खण्डितम् । रुद्रदत्तपक्ष एव साधीयान् । कात्यायनमतेन तु द्विपुरुषविच्छेदेऽपि प्रायश्चित्तमिष्यते । यथाह - “ वसन्तेऽग्निष्टोमः । ऐन्द्राग्नं पुनरुत्सृष्टमालभ्य द्विपुरुषास्सोमपीथिनः ”( कात्या.सू ७-१-४,५) इति ।
अथ पुनरुत्सृष्टशब्दार्थः मीमांस्यते । “ कः पुनरुत्सृष्ट इति । अवशीर्णगव एवैष उक्तो भवति ” इति बौधायनः (बौ.सू २४-१८) । सायणाचार्यैस्तु पुनरुत्सृष्टोऽनड्वान् (तै सं १-५-२) इति पुनराधेयप्रकरणे ेश्रुतस्य “दौर्बल्येन भारं वोढुमशक्ततया परित्यक्तस्सन् केनचित्पोषणेन पुनश्शक्तीकृतः पुनरुत्सृष्टः ” इति व्याख्यातम् । ऐन्द्राग्नं पुनरुत्सृष्टमालभेत (तै सं २-१-५) इत्यत्र “ गालितवृषणो बलीवर्द उत्सृष्ट इत्युच्यते । स एव ततो जीर्णः लाङ्गलवहनादेर्मुक्तः पुनरुत्सृष्ट ” इति व्याख्यातम् । एवं विरुद्धव्याख्यानस्य किं कारणमिति विद्वद्भिरेव विमर्शनीयम् । भट्टभास्करभाष्ये “ पुनरुत्सृष्टः जीर्णो गालितवृषणः पुङ्गवः । महर्षभार्थम् गोषु मुक्त इत्येके ” इति । बौधायनकर्मान्तस्य भवस्वामिभाष्ये “ पुनरुत्सृष्ट इत्यस्य पुनर्गृहीतो दुर्बलः” (बौ सू भवस्वामिभाष्यम् २४-१८) इति व्याख्यातम् । कात्यायनसूत्रयाज्ञिकदेवकृतव्याख्यायां “ पूर्वं वाहितः दौर्बल्याच्चोत्सृष्टः, पुनरपि सबलो जातः पुनरपि वाहितः पुनश्च दौर्बल्यात् यः उत्सृष्टः सः पुनरुत्सृष्ट इत्युच्यते । स च पुनरुत्सृष्टः छाग एव, न सामर्थ्यात् गौः । कुतः? प्रत्यनुग्रहात्, छागस्यापि हिमवत्प्रदेशे वाह्यमानस्य पुनरुत्सृष्टत्वसम्भवात् ”(कात्य सू ७-१-५) इत्युक्तम् । आपस्तम्बसूत्रकपर्दिभाष्ये “ ऋषभार्थं गोषु मुक्तोऽजात्यो वाहेयमिति पुनरानीयोत्सृष्ट इति उत्सृष्टाग्निना एवेत्येके ” (आप सू १९-१६-१६) इति व्याख्यातम् । रुद्रदत्तवृत्तौ “ कः पुनरुत्सृष्ट इति प्रश्नमुत्थाप्य छागः पुनरुत्सृष्ट ” इति भारद्वाजसूत्रमुदाहृतम् । आपस्तम्बसूत्रे तु पुनरुत्सृष्टगुणकत्वं गोजातेर्व्याख्याता । एवं पुनरुत्सृष्टशब्दार्थनिर्णये ऐकमत्याभावात् यं कञ्चनार्थमादायानुष्ठातुं शक्यते ॥ अस्माकं तु मतेन पुनराधेयप्रकरणस्थसायणव्याख्यानमेव समीचीनमित्याभाति । स अनड्वान् वा छागो वा भवतु , उभयथापि सूत्रकारैर्व्याख्यातत्वात् ॥
आश्विनं धूम्रललाममालभेत यो दुर्ब्राह्मणस्सोमं पिपासेत् (तै सं २-१-१०) इति दौर्ब्राह्मण्यनिर्हरणार्थं य आश्विनः पशुः श्रुत्या विहितः तत्र सन्दिह्यते कोऽसौ दुर्ब्राह्मण इति । तमाह बौधायनः यस्य वेदश्च वेदी च उभौ विच्छिद्येते त्रिपूरुषं । स वै दुर्ब्राह्मणो नाम, यश्च पौनर्भवो भवेत् इति । (चतुर्थपादस्य बहूनि पाठान्तराणि सन्ति । यश्चैववृषलीपतिः इत्येकम्, न सोमं पातुमर्हतीत्यन्यमित्येवम्, ) तत्र वेदश्च वेदी चेति चकाराभ्यां समुच्चयस्य स्पष्टमवगमादुभयविच्छेद एव भवत्याश्विनो नान्यतरस्य विच्छेदे इति । भारद्वाजस्त्वाह “ विलुप्तसावित्रीको दुर्ब्राह्मण ” इति । विलुप्तसावित्रीकपक्षे तु त्रिपुरुषमुभयाविच्छेदेऽपि भवत्येव आश्विनः । ऐन्द्राग्नस्तु नेष्यते निमित्ताभावात् । “ गायत्रीमात्रसारोऽपि नासौ दुर्ब्राह्मणः स्मृतः ” इत्यपि स्मृतिवचनं भवति । तस्मिन्स्तु पक्षे त्रिपुरुषमुभयविच्छेदेऽपि न भवत्याश्विनः ॥
सोमप्रयोगे अवगन्तव्याः विषयाः

अध्वर्यो वेरपा इति होता अध्वर्युं पृच्छति । उतेमनन्नमुरिति प्रत्युक्त्वा प्रचरणीशेषात्क्रतुकरणं जुहोति इति सूत्रं वर्तते । अत्र उतेमनन्नमुरिति मन्त्रः कियत्पर्यन्तः इति संशयः । अत्र भाष्यकारो धूर्तस्वामी एवं मन्यते लब्धास्त्वया आपो न लब्धा इति प्रश्नः उतेमनन्नमुरुतेमाः पश्येति प्रतिवचनम् इति । तेन उतेमनन्नमुरुतेमाः पश्य इति मन्त्रः धूर्तस्वामिमतम् । अत्र तैत्तिरीयसंहितायां षष्ठकाण्डे चतुर्थः प्रश्ने तृतीयानुवाके एतस्मिन्नेव प्रश्नप्रतिवचनविषये सायणभाष्यं हे अध्वर्यो अपः किं अवेः लब्धवानसि इति होतुः प्रश्नः । उतेमनन्नमुः इत्यध्वर्योः उत्तरमन्त्रः । उतेमाः पश्य इति वाक्यं मन्त्रस्य व्याख्यानम् । अत्रैव भट्टभास्करभाष्यं अध्वर्यो वेरपा इति होता अध्वर्युं पृच्छति अत्र यत्प्रतिवचनं उतेमनन्नमुः इति तस्य अभिप्रायमाह उतेमाः पश्य इत्यादि । अत्र उतेमनन्नमुः इत्येतावान्मन्त्रः इति स्पष्टं ज्ञायते उभयोः भाष्यकारयोः मतेन ।

ऐतरेयब्राह्मणे अष्टमाध्याये द्वितीयखण्डे अवेरपोध्वर्या३ उ इति होताध्वर्युं पृच्छति आपो वै यज्ञोऽविदो यज्ञां३ इत्येव तदाह उतेमनन्नमुरित्यध्वर्युः प्रत्याह उतेमाः पश्येत्येव तदाह । अत्रापि श्रुत्या उतेमनन्नमुः इत्येतावान्मन्त्रः इति स्पष्टं निर्दिष्टः । अपि च सर्वत्र सूत्रकारेण प्रैषमन्त्रेषु संवादमन्त्रेषु च कृत्स्नमेव पठितम् । अत्र उतेमनन्नमुरित्येतावानेव पठितः इति तावानेव मन्त्रो भवितुमर्हति । एवं श्रुतिविरोधात्सूत्रविरोधाच्च धूर्तस्वामिमतं अयुक्तमिति मन्यामहे । परं तु सर्वत्र आपस्तम्बीय श्रौतप्रयोगेषु उतेमनन्नमुरुतेमाः पश्य इत्येवमेव पाठो दृश्यते । प्रयोगकारः प्रायेण भाष्यकारं धूर्तस्वामिनमनुसरति इति प्रसिद्धत्वात् अत्रापि तद्भाष्यानुसारी प्रयोगेण भूतं इत्यूहितुं शक्यम् । उतेमनन्नमुः इति मन्त्रः इति पूर्वोक्तहेतुभ्यां निर्णीतम् । अतः अस्माभिरपि प्रयोगे तथैव परिष्कृतम् ।
सूत्रकारेण दक्षिणाविषये वहवो विकल्पाः दर्शिताः । प्रयोगकारैस्तु तेषु योग्यतमत्वेन मतं पक्षं आधृत्य प्रयोगो दर्शितः । अन्येपि पक्षाः योग्यतराः अवगन्तव्याश्च । अन्येऽपि दक्षिणाविषयकाः केषांचन नियमाः सूत्रकारेण निबद्धाः । पाठकानां सौकर्याय अत्र ते सङ्गृह्यन्ते । सन्नेषु नाराशंसेषु दक्षिणा ददाति । बह्वपरिमितं, सप्त, एकविंशतिः, षष्टिः, शतं, द्वादशशतं, सहस्रं, सर्ववेदसं वा । अपरिमितं = असङ्ख्यातं न सङ्ख्याय ददातीत्यर्थः । सप्तादयः सङ्ख्याः गोविषयाः । द्वादशशतं = द्वादशाधिकशतम् । वेद इति धनाख्या । सर्ववेदसं सर्वस्वं ददातीत्यर्थः । तत्तु भूमिपुरुषवर्जं देयमिति न्यायदिदः । ज्येष्ठं वा पुत्रमपभज्य सर्ववेदसं ददाति । ज्येष्ठस्य वा पुत्रस्य भागं दत्वा शेषान् (पुत्रान्) अनुज्ञाप्य सर्ववेदसं ददाति । अश्वतरं साहस्रे सर्ववेदसे च ददाति । गर्दभाद्वडबायां जातो अश्वतरः । स च सर्वत्र अदेयः । साहस्रसर्ववेदसयोस्तु नित्यः । अविं सदात्यजां गामश्वं पुरुषं हस्तिनं वासो अनो रथमोदनं मन्थं माषान् तिलान् व्रीहियवान् गर्दभमित्यधिकानि अनियतानि । एतान्यपि द्रव्याणि यथोक्ताभ्यः दक्षिणाभ्यः अधिकानि इच्छन् ददाति । ददतस्तु क्रतुर्गुणवत्तरो भवति । नित्यवत् समुच्चयसंख्यानिवृत्यर्थमुक्तं अनियतानीति । गवां सङ्ख्या भवति या चात्र सप्ताधिका सङ्ख्या उक्ता सा गवामेव सङ्ख्या भवति । तथा ब्रह्मणे दद्यात् यथा अन्यां दक्षिणां नानुध्यायेत् । विशिष्टदक्षिणाभागं ब्रह्मणे ददाति यथा अन्यस्यां मनो न जायते मयेयं न लब्धा इति । अन्यत्र दक्षिणाभ्यः चमसाध्वर्युप्रसर्पकसदस्येभ्यः । अन्तस्सदस्यासीनेभ्यः ऋत्विग्भ्यो दद्यात् । हविर्धानेऽध्वर्युभ्यः । ऋत्विग्भ्यो नमस्करोति । यं यज्ञमागच्छेत् तं प्रसर्पेत् इति प्रसर्पकाणां विज्ञायते । यं यज्ञं दर्शनेप्सुः आगच्छेत् तं प्रसर्पेदिति अत्र सदः प्रविश्य आसीत इति । दक्षिणतः सदस्यासीनेभ्यः प्रसर्पकेभ्यो ददाति । न बहिर्वेदि । कस्मैचिदपि न बहिर्बेदि दद्यात् । न याचितः । न भीतः । न कण्वकश्यपेभ्यः । कण्वकश्यपगोत्राणां प्रतिषेधः । येषां कण्वः कश्यपो वा प्रवरे न तेभ्यो दानम् । कण्वं तु बधिरं विद्यात् सुरापं कश्यपं विदुः इति उपदेशनिगममतात् । न अब्राह्मणाय । ब्राह्मणायापि अविदुषे न देयम् । अप्यब्राह्मणाय विद्याविदे दद्यात् । यां स विद्यां वेद तां तयावरुन्धे । तस्माद्वेदनमेव दानार्हत्वे निदानं इति भावः । यां श्रोत्रियाय ज्ञातये वा अनृत्विजे प्रसृप्ताय यां स विद्यां वेद तां तयावरुन्धे । ज्येष्ठाय यया स देवतया ज्यैष्ठ्यं गच्छति तां तयावरुन्धे । यामार्षेयाय विदुषे स्वर्गं तया लोकमाप्नोति । यामन्यो दीयमानां न कामयेत यं द्विष्यात् तस्मै दद्यात् । सहान्येन धनेन । यत्प्रतिनुत्तां दक्षिणां गोषु चारयेत् प्रति वा गृह्णीयात् सलावृक्येनं भूत्वा प्रव्लिनीयात् । सर्वैः प्रत्याख्यातां गां यदि गोभिः सह चारयेत् स्वीकुर्याद्वा पृथक् चारयिष्यामीति सा शिवा भूत्वा एनं दंशेत् । अतः तां द्वेष्यायैव दद्यात् । यां अदानीयाय दक्षिणां ददाति तामस्य पशवो अन्वपक्रामन्ति । यदि मन्येतादानीयाय अदामिति नम इदमुपम्भिषगित्येतद्यजुर्जपेत् । गां वा दद्यात् ब्राह्मणाय । अदानीयः दान अयोग्यः । तस्मै दक्षिणां दत्वा प्रायश्चित्तमेतत्कुर्यात् । यदा मरुत्वते अनूक्तं अथ न देयं न प्रतिहृह्यम् । यदा मरुत्वते अनुवाक्या उक्ता तदा न देयं यजमानेन न च प्रतिग्राह्यमितरैः । अनूबन्ध्या वपायां हुतायां दद्यात् प्रति च गृह्णीयुः । अनूबन्ध्या वपायां हुतायां दद्याद्यजमानेन प्रतिगृह्णीयुश्च प्रसर्पकाः ॥
यज्ञे याजमानम्
यो यज्ञकर्मणोऽनुष्ठाता यज्ञकर्मणः फलस्य कामयिता गार्हपत्यादीनग्नीनाधाय आहिताग्निरित्युच्यते स एव यज्ञे यजमान इत्युच्यते । अन्यो यज्ञफलस्य कामयितान्य आहिताग्निर्यजमान इति न सङ्गच्छते । यो यज्ञफलकामी तेनैवाहिताग्निना यजमानेन भवितव्यम् । तथा स एव स्ववान् भवेत् । स्वस्य धनेनैव सः यागं निर्वर्तयेत् । सः स्वभूताभिरेव दक्षिणाभिः ऋत्विजः परिक्रीणीयात् । एतदेवाभिप्रेत्य एतत् खलु वाव तप इत्याहुर्यः स्वं ददातीति (तै.सं=६-१-६) इति दक्षिणाः स्वशब्देनैव उक्ताः । सूत्रकारेण आपस्तम्बेनापि याजमानं व्याख्यास्यामः । यजमानस्य ब्रह्मचर्यं दक्षिणादानं द्रव्यप्रकल्पनं कामानां कामनम् (आप.श्रौ.सू=४-१-१,२) इत्युक्तम् । अत्रत्यरुद्रदत्तवृत्तौ - “ ब्रह्मचर्यं मैथुनादिवर्जम् । दक्षिणादानं ऋत्विक् परिक्रयः । द्रव्यप्रकल्पनं यज्ञसाधनद्रव्याणामुपस्थापनम् । काम्यन्त इति कामाः क्रतुफलान्यङ्गफलानि च । याजमानाधिकारे पुनर्यजमानग्रहणं सार्वत्रिकार्थम् । तदयमर्थः ब्रह्मचर्यादिचतुष्टयमविशेषेण चोदितमपि सर्वत्र यजमानस्यैव भवति नर्त्विजाम् । कुतः? कर्मणः तदर्थत्वात् ” इत्युक्तम् । एवं विधेन यजमानेनानुष्ठीयमानं कर्म सम्यक् फलदानाय कल्पते ।
ऋत्विग्लक्षणम्
यज्ञे विद्वांसः शीलसंपन्ना अनङ्गहीना ऋत्विजो भवेयुरिति सर्वेषां सूत्रकाराणां समानं मतम् । तथा आपस्तम्बेनोक्तं ऋत्विजो वृणीते यूनः स्थविरान् वानूचानानूर्ध्ववाचोऽनङ्गहीनान् (आप.श्रौ.सू=१०-१-१) तथा च बोधायनेनोक्तं = विज्ञायते ब्राह्मणा ऋत्विजो योनिगोत्रश्रुतवृत्तसंपन्ना अविगुणाङ्गा अत्रिकिणः । न परिखातिक्रान्ता नान्तगा नान्तजा नाननूचानाः । योनिर्वृत्तं विद्या च प्रमाणमित्येके । (बो.श्रौ.सू=२-३-२,३,७)
[अस्य व्याख्यायां सुबोधिनीवृत्तौ - अत्रिकिणः = किणः आघातः । ज्याकिणः धनुर्युद्धनिमित्तः । आस्पोटकिणः मल्लयुद्धनिमित्तः । ग्रैवेयकिणः हस्तिदमननिमित्तः । ते एतेषां सन्तीति त्रिकिणिनः । न त्रिकिणिनः अत्रिकिणिनः । न परिखातिक्रान्ताः = परिखा मर्यादा त्रैविद्यवृद्धैः कृता । समुद्र इत्यन्ये । तामतिक्रान्ता न भवेयुः । नान्तगाः = न प्रतिषिद्धदेशगताः । न वृषलीपतय इत्यन्ये । नान्तजाः = न अन्तेषु शबरपुलिन्दादिषु देशेषु जाताः । नाननूचानाः = न असाङ्गाध्यायिनः । ]
तत्र आश्वलायन आह - ऋत्विजो वृणीतेऽन्यूनानतिरिक्तान् ये मातृतः पितृतश्च दशपुरुषं समनुष्ठिता विद्यातपोभ्यां पुण्यैश्च कर्मभिर्येषामुभयतो नाब्राह्मण्यं निनयेयुः । पितृत इत्येके (आश्व.श्रौ.सू=९-३-२०.२१)। एवंविधा एव विधयः भारद्वाजसत्याषाढादिभिरप्युक्तम् ।
दक्षिणादानम्
यथाशास्त्रं दक्षिणादानं शास्त्रीयकर्मणः मुख्येष्वेकतमं प्रधानमङ्गम् । श्रौतं स्मार्तं पौराणिकं वा यत्किंचित् शास्त्रीयं कर्मर्त्विग्भिः कार्यते तत्रावश्यं दक्षिणा दातव्या । स्मार्तकर्मसु कर्मान्ते दक्षिणा दीयते । श्रौतकर्मसु तु कर्मनिर्वर्तनकाल एव दक्षिणा दीयते । समृद्धदक्षिणया यज्ञोऽधिकफलदायी भवतीति दक्षिणादानं शास्त्रेण बहुधा प्रशंसितम् । तद्यथा यज्ञ आयुष्मान् स दक्षिणाभिरायुष्मान् ( तै. सं २-३-१०) इति । ऋग्वेदस्य अस्मिन् एकादशर्चे सूक्ते पूर्णं दक्षिणास्तुतिरेव कृता उच्चा दिवि दक्षिणावन्तो अस्थुर्ये अश्वदास्सह ते सूर्येण । हिरण्यदा अमृतत्वं भजन्ते वासोदास्सोम प्रतिरन्त आयुः ॥ (ऋ-सं १०-१०७-२) ।
तथान्यत्रापि दक्षिणावतामिदिमानि चित्रा दक्षिणावतां दिवि सूर्यासः । दक्षिणावन्तो अमृतं भजन्ते दक्षिणावन्तः प्रतिरन्त आयुः ॥ (ऋ-सं १-१२५-६) इत्यादि ।
तथा यज्ञे दक्षिणादानं तपस्त्वेनापि स्तुतं - माध्यन्दिने सवने दक्षिणा नीयन्त एतत् खलु वाव तप इत्याहुर्यस्स्वं ददातीति (तै.सं ६-१-६) इति ।
अधिकदक्षिणया यज्ञोऽधिकफलदायी भवतीति विषये महाभारते धर्मराजस्याश्वमेधयज्ञानुष्ठानावसरे धर्मराजं प्रति व्यासमहर्षिभिः एवं प्रोक्तमुपलभ्यते ।
अहीनो नाम राजेन्द्र क्रतुस्तेऽयं च कल्पताम् । बहुत्वात् काञ्चनाख्यस्य ख्यातो बहुसुवर्णकः ॥
एवमत्र महाराज दक्षिणां त्रिगुणां कुरु । त्रित्वं व्रज तु ते राजन् ब्राह्मणाह्यत्र कारणम् ॥
त्रीनश्वमेधानत्र त्वं संप्राप्य बहु दक्षिणान् । ज्ञातिवध्याकृतं पापं प्रहास्यसि नराधिप ॥ (महा.भा.अश्व=८८-१३,१४,१५) एतद्विपर्ययेण हीनदक्षिणा निन्दिता । तद्यथा हतो यज्ञस्त्वदक्षिणः (महा.भा.वनपर्वणि, यक्षप्रश्ने ) इन्द्रियाणि यशः स्वर्गमायुः कीर्तिं प्रजां पशून् । हन्त्यल्पदक्षिणो यज्ञस्तस्मान्नल्पधनो यजेत् । (म.स्मृ. ११-४० ) अन्नहीनो दहेद्राष्ट्रं मन्त्रहीनस्तथर्त्विजः । आत्मानं दक्षिणा हीनो नास्ति यज्ञसमो रिपुः ॥
(वैद्यनाथीये आचारकाण्डे यजनप्रकरणे ।)
दरिद्रस्य श्रद्धालोर्विषये बोधायनेनानुग्रहोऽपि दर्शितः - दक्षिणानां काले गोर्हिरण्यं वासः । तेषामलाभे फलानां मूलानां भक्ष्याणां दद्यात् । न त्वेव न यजेत ।
नित्यं नित्येषु युक्तः स्यात् तथैवाजस्रिकेषु च । यस्य नित्यानि लुप्तानि तथैवाजस्रिकाणि च ॥
विपथस्थो न स स्वर्गं गच्छते पतितो हि सः । तस्मान्मूलैः फलैर्वापि मधुना तरसेन वा । नित्यं नित्यानि कुर्वीत न च नित्यानि लोपयेत् ॥ (बो.श्रौ.सू=२८,१३)
तथैव स्मृतिभास्करे - यावदन्नं विनाकुर्यात् नित्येष्टिं सौमिकीं क्रियाम् । यथालब्धगुणोपेतां यथासम्भवदक्षिणाम् ॥ ( वैद्यनाथीये आचारकाण्डे यजनप्रकरणे )
यज्ञेऽन्नदानम्
सर्वस्य शास्त्रीयकर्मणः संपूर्णफलावाप्तये ब्राह्मणभोजनमवश्यकर्तव्यतयोपलभ्यते । तथा च - शुचीन् मन्त्रवतः सर्वकृत्येषु भोजयेत् (आप. ध. सू २-१५-९) इति । तत्रापि विशेषतो यज्ञेषु यजमानो ब्राह्मणभोजनं कारयेत् । अत्रोक्तं वैद्यनाथीयस्मृतिमुक्ताफले शङ्खस्मृतिवाक्यम्
सहस्रं भोजयेत् सोमे ब्राह्मणानां शतं पशौ । चातुर्मास्येषु सर्वेषु शतं पर्वणि पर्वणि ॥
तत्रैव स्मृत्यन्तरवाक्यं - द्विजभोजनमत्रैव सोमयागे सहस्रकम् ।

शतं पशौ दर्शेऽष्टौ स्युः भोज्या ऋत्विज एव वा ॥ ( आचारकाण्डे यजनप्रकरणे )
ग्रन्थपरिचयः
वेदेष्वग्निहोत्रादीनि यानि कर्माण्युक्तानि तेषां कर्मणां स्वरूपमृषयः प्रथमं मन्त्रैरेव प्रकाशितमपश्यन्ननेनार्थयोगेनैष मन्त्रोऽस्मिन् कर्मणि विनियुक्त इति । तथा च श्रुतिः मन्त्रेषु कर्माणि कवयो यान्यपश्यन् ( मुण्डक उप. =१-२-१) । तद्यथा वायवस्स्थोपायवस्स्थ (तै.सं= १-१-१) इति गवां प्रेषणे, आच्छेत्ता ते मारिषं (तै.सं= १-१-२) इति दर्भाणां छेदने च मन्त्रो विनियोगलिङ्गं दर्शयति । येषु मन्त्रेषु तथाविधं लिङ्गं न ज्ञायते तत्र ब्राह्मणवाक्यैर्विनियुक्तः । यथा इषे त्वोर्जे त्वा (तै.सं= १-१-१) इत्यनेन मन्त्रेण कतमां क्रियामनुतिष्ठेदित्यनिर्ज्ञाते ब्राह्मणेन स वै पर्णशाखया वत्सानपाकरोति । तामाच्छिनत्ति इषे त्वोर्जेत्वेति (शत.ब्रा=१-७-१-१) इति विनियोगो ज्ञायते । एवं मन्त्रब्राह्मणाभ्यामग्निहोत्रादि कर्मणां प्रयोगो प्रदर्शितः । परं त्वेकैकस्यापि कर्मणः प्रयोगश्चतुर्णामपि वेदानामनेकशाखासु विक्षिप्य दर्शितः । मन्दमतिभिः तस्य प्रयोगस्य ज्ञानं नितरां दुस्संपादं मन्वाना ऋषयः कल्पसूत्राणि व्यरचयन् । वेदाङ्गेषु कल्पसूत्राणि विशेषं भागं भजन्ते इत्यध्येतॄणां सुविदितमेव । तानि वेदोक्तकर्मणां प्रयोगं वक्तुमेव प्रक्रान्तानि महर्षिभिः ग्रन्थरूपेण संदृब्धानि । तानि प्रतिशाखं भिन्नानि । ऋग्वेदस्य शाकलशाखामाश्रित्य आश्वलायनकृतं कल्पसूत्रम्, बाष्कलशाखामाश्रित्य साङ्ख्यायनकृतं सूत्रम् । यजुर्वेदस्य तैत्तिरीयशाखामाश्रित्य आपस्तम्ब-बोधायनसत्याषाढभारद्वाजवैखानसवाधूलकृतानि सूत्राणि । सामवेदस्य राणायनीय शाखामाश्रित्य द्राह्यायणकृतं सूत्र, कौथुमशाखामाश्रित्य लाट्यायनकृतं सूत्रम् । अथर्ववेदस्य शौनकशाखामाश्रित्य वैतानकृतं सूत्रम् । तत्र ऋग्वेदस्य सूत्रकारैर्हौत्रप्रयोगः कथ्यते, यजुर्वेदस्य सूत्रकारैराध्वरप्रयोगः, सामवेदस्य सूत्रकारैरौद्गात्रप्रयोगः । अन्तरेण कल्पसूत्राणि न कोऽपि वेदोक्तकर्मणामनुष्ठानाय प्रभवति स्म । तानि कल्पसूत्राण्याधृत्य शिष्टैः कर्माण्यनुष्ठीयन्ते स्म । गच्छता कालेनानुष्ठातारः यदा मन्दतरप्रज्ञाः जाताः तदा केवलं श्रौतसूत्राण्येवाधृत्यानुष्ठानाय न प्राभवन् । तदा प्रयोगकाराः समागताः । ते कल्पसूत्रेषु सङ्क्षेपेणोक्तानीतिकर्तव्यताकान्यनुष्ठानाय यावद्विस्तरं भवेत् तथा व्याख्याय विकल्पपक्षेष्वनुष्ठानसौकर्यपक्षं स्वीकृत्यानुष्ठानसौकर्याय कल्पान्तरेषूक्तानि मतान्यपि सङ्गृह्य प्रयोगं कथयामासुः । सूत्रकारेभ्योऽपि प्रयोगकाराणां शैली सरला सुगमा च । प्रतिसूत्रं भिन्नभिन्नप्रयोगकाराः विद्यन्ते । तेषु केषाञ्चित् नामानि स्मर्यन्ते - आश्वलायनसूत्रस्य मञ्चनभट्टीय प्रयोगः, आण्ड्विल्लाप्रयोग इति प्रयोगद्वयं वर्तते । आण्ड्विल्ला आपस्तंबसूत्रस्यापि प्रयोगमरचयत् । परं तु सम्प्रति आपस्तम्बसूत्रानुसारिभिरनुष्ठातृभिरधीयमानस्य प्रयोगस्य कर्तुर्नाम देशो वा, कीदृशः सः कस्मिन् काले प्रयोगं व्यरचयदित्यादि च न ज्ञायते । संप्रत्यधीयमानस्य प्रयोगस्य देशभेदेन क्वचित् पाठभेदेषु सत्स्वपि सामान्यप्रायमेव दृश्यते । श्रौतप्रयोगः स्मार्तप्रयोगवन्न बहुधा विभिन्नः । प्रयोगकारो बहुत्र भाष्यकारं धूर्तस्वामिनं तद्वृत्तिकारं रामाण्डारं चानुसृत्य प्रयोगं कथयतीति दृश्यते । वृत्तिकारस्य रुद्रदत्तस्य मतं प्रायेण नानुसरति । क्वचित् स्थलेषु धूर्तस्वामिरुद्रदत्तयोरुभयोर्मतं हित्वा स्वतन्त्रेणापि प्रब्रवीति ॥
एतावता कालेनाप्येष आध्वरप्रयोगग्रन्थो मुद्रितपुस्तकरूपेण न प्राकाश्यं नीतः । इदानीमपि प्रयोगाध्येतारो हस्तलिखिततालादिपत्राण्येवाश्रयन्ते । अस्माभिरध्येतॄणां सौकर्याय मुद्रितपुस्तकरूपेण प्रयोगग्रन्थः प्राकाश्यं नीयते । तदर्थमस्माकं पारम्परीणं प्रयोगपाठमेवप्रमाणत्वेन परिगृह्य तस्य परिष्करणाय षट् हस्तलिखितमातृका आश्रिताः । तासां मातृकाणां विवरणं - पुण्यपत्तनात् लब्धं द्वयम् । अस्माकं मत्तूरुग्रामे विद्यमानं द्वयम् । अस्मद्गुरुभ्यो हानगल्सीतारामशास्त्रिभ्यो लब्धा एका । गोकर्णक्षेत्रीयरामचन्द्रश्रौतिभ्यः लब्धा एका । ग्रन्थेऽस्मिन्नग्न्याधानादारभ्य सोमपर्यन्तानां कर्मणां प्रयोगः सूत्रक्रमानुसारेण निरूपितः । अग्निष्टोमादनन्तरभाविनां संस्थानां प्रयोगस्याग्निचयनप्रयोगस्य च मुद्रणं यज्ञेश्वरस्य कृपया शीघ्रमेव भविता ॥
पाठशालाविद्यार्थिभिरेव एषः प्रयोगग्रन्थः उट्टङ्कितः(ई.फ.ठ) । तेभ्यः भगवान् यज्ञपुरुषः सर्वं श्रेयो विदधातु इत्याशीर्वदामः । अत्र अत्यन्तं स्मरणीयाः सलक्षणघनपाठिनः श्रौतविद्यादिबिरुदाङ्किताः सुन्दरराम दीक्षितमहोदयाः । ते अस्माकं स्वगृहे एव वासं प्रकल्प्य अष्टौ दिनानि यावत् प्रत्यहं दशघण्टाः अस्य ग्रन्थस्य परिष्कारे साहाय्यं अकुर्वन् । तेषां पत्नी अन्नपूर्णेव अस्मान् पर्यचरत् । अनयोः पुत्रौ भ्रातृसदृशाविव अस्मासु स्निह्यतः स्म । परम्पराप्राप्तया अमोघया श्रौतविद्यया ग्रन्थस्थान् दोषान् बुध्वा सम्यक् प्रशोधितवन्तः । सकुम्बपरिवारस्य एतेभ्यो महोदयेभ्यः भगवान् यज्ञपुरुषः सर्वं श्रेयो विदध्यात् इति आशास्महे । एतद्ग्रन्थ- प्रकाशनाय धनदातृभ्यः सर्वेभ्यो भगवान् वेदपुरुषः समस्तविधं मङ्गलं प्रदिशतु इत्याशिषं प्रयुञ्ज्महे । अत्युत्तमरूपेण ग्रन्थस्य मुद्रणं शीघ्रं कारितं येन तं आदित्यप्रिंटर्स स्वामिनं प्रकाशाख्यं अभिनन्दामहे ॥
म.सु. अश्वत्थनारायणः अवधानी
॥ विषयानुक्रमणिका ॥

दर्शपूर्णमासयोः प्रथमोऽध्यायः {१-१५}

सङ्ंकल्पः, ऋत्विग्वरणं च :- १ । अग्न्यन्वाधानम् :-१ । शाखाहरणं वत्सापाकरणं च :-२ । व्रतोपायनम् :-२ । गवां प्रस्थापनम् :-३ । इध्माबर्हिराहरणम् :-३ । उपवेषकरणम् ः-५ । सायन्दोहः :-५ । अग्नीनां परिस्तरणम् :-८ । तन्त्रप्रक्रमः :-८ । ब्रह्मवरणम् :- ९ । प्रणीताप्रणयनम् :-९ । हविर्निर्वापः :- १० । हविः प्रोक्षणम् :-११ । हविरवहननम् :-१२ । फलीकरणम् :-१२ । हविरधिवापः :-१३ । कपालोपधानं प्रातर्दोहश्च :- १३ । संवापः पुरोडाशकरणञ्च :-१४ । पुरोडाशाधिश्रयणं, पर्यग्निकरणं, अंगाराध्यूहनं च :- १४ ॥
दर्शपूर्णमासयोः द्वितीयोऽध्यायः {१६-३४}
वेदिकरणम् :-१६ । पूर्वपरिग्रहः :-१७ । उत्तरपरिग्रहः :-१७ । स्रुक्सम्मार्जनम् :-१८ । पत्न्याः योक्त्रसन्नहनम् :-१९ । आज्यसंस्कारः :-१९ । आज्यावेक्षणम् :-२० । आज्यस्योत्पवनम् :-२० । आज्यग्रहणम् :-२० । इध्माबर्हिषः प्रोक्षणम् :-२१ । दर्भैः वेद्याः स्तरणम् :-२१ । परिधीनां परिधानम् :-२२ । अग्निकल्पनम् :-२२ । विधृत्यासादनं प्रस्तरस्तरणं च :-२३ । स्रुचां आसादनम् :-२३ । आज्याभिमन्त्रणं, हविषः उद्वासनं, प्रतिष्ठापनं, अलङ्करणं च :-२४ । हविरासादनम् :-२५ । हविरभिमर्शनम् :-२५ । इध्माधानम् ( सामिधेन्यः ) :-२६ । आघारहोमः :-२७ । यजमानस्य आर्षेयवरणम् :-२८ । प्रयाजहोमः :-२९ । चक्षुषीहोमः :- २९ । प्रधानहोमः :-३० । पार्वणहोमो नारिष्ठहोमश्च :-३२ । स्विष्टकृद्धोमः :-३३ ॥
दर्शपूर्णमासयोः तृतीयोऽध्यायः {३५-५५}
इडाप्राशित्रयोः अवदानम् :-३५ । ब्रह्मणा प्राशित्रभक्षणम् :-३५ । इडोपाह्वानम् :-३६ । इडाप्राशनम् :-३६ । पुरोडाशानां चतुर्धाकरणं प्राशनं च :-३७ । अन्वाहार्यासादनं, अभिमर्शनं, प्रतिग्रहणं च :-३७ । अनूयाजहोमः :-३८ । वाजवतीभ्यां व्यूहनं, परिध्यञ्जनं च :-३९ । प्रस्तरप्रहरणम् :-४० । परिधिप्रहरणम् :- ४१ । संस्रावहोमः :-४२ । पत्नीसंयाजा :-४२ । आज्येडा :-४३ । सम्पत्नीय होमः :-४३ । पिष्टलेप फलीकरणहोमः :-४४ । प्रायश्चित्तहोमः :-४५ । समिष्टयजुर्होमः :-४९ । प्रणीताविमोकः :-५० । उपवेषोपगूहनम् :-५० । कपालविमोकः :-५० । यजमानस्य विष्णुक्रमणं, अग्न्यादित्योपस्थानं च :-५१ । व्रतोत्सर्जनम् :-५३ । यज्ञसमापनम् :-५४ ॥
पिण्डपितृयज्ञप्रयोगः {५६-६०}
पिण्डपितृयज्ञस्य कालः, संकल्पश्च :-५६ । दर्भाहरणम् :-५६ । हविर्निर्वापः वेदिकरणं च :-५६ । प्रधानहोमः :-५७ । पिण्डप्रदानार्थमग्नेः निधानम् :-५७ । पिण्डप्रदानम् :-५७ ॥
अग्न्याधानम् {६१-७७}
आधानस्य सङ्कल्पः :- ६१ । अरण्योः आहरणं, अभिमन्त्रणं च :- ६१ । पार्थिवसम्भाराणामाहरणम् :-६२ । वानस्पत्यसम्भारामाहरणम् :- ६२ । आहृतसम्भाराणां एकत्र सम्भरणम् :-६३ । नान्दीश्राद्धम् :-६३ । वेदेः निर्माणम् :- ६३ । जायापत्योर्वपनम् :- ६४ । ब्रह्मौदनाग्नेः आधानम् :- ६४ । जायापत्योर्भोजनं, ब्रह्मौदनं च :- ६४ । ब्रह्मौदनस्य होमः :- ६४ । व्रतग्रहणं, अग्नेः समिन्धनम् :- ६५ । ब्रह्मौदनाग्नौ अरण्योः निष्टपनम् :- ६५ । यजमानेन अरण्योः ग्रहणम् :- ६६ । वेदिसंस्कारः :- ६६ । आयतनेषु पार्थिवसम्भाराणां निवपनम् :- ६६ । वानस्पत्यसंभाराणां निवपनम् :-६७ । हिरण्यनिवपनम् :- ६७ । अग्निमन्थनम् :- ६७ । गार्हपत्याधानम् :- ६८ । ओषधिहोमः :-६९ । आहवनीयार्थं अग्नेः उद्यमनम् :-६९ । दक्षिणाग्नेः आधानम् :- ७० । आहवनीयाग्नेः उद्धरणम् :- ७० । अश्वेनाक्रमणम् :- ७१ । आहवनीयाधानम् :- ७१ । समिदाधानम् :- ७२ । अग्निहोत्रम् :-७३ । पूर्णाहुतिः, शिवा जपश्च :- ७३ । अग्नीनां उपस्थानम् :- ७४ । सायमग्निहोत्रारम्भः :- ७७ । प्रथमाग्निहोत्रस्य विशेषाः :- ७७ । प्रथम प्रातर्होमस्य विशेषाः :- ७७ ॥
अन्वारम्भणीया {७८-७९}
सारस्वत होमौ :- ७८ ॥
दर्शपुर्णमासयोः आरम्भः = ८०
अग्निहोत्रप्रयोगः {८१-८७}
अग्नेरुद्बोधनम् :- ८१ । प्रणयनम् :- ८१ । सङ्कल्पः अग्नेस्समिन्धनम् :- ८१ । अलङ्करणम् :-८२ । दोहनम् :- ८२ । हविस्संस्कारः :- ८३ । हविरुद्वासनम् :- ८३ । प्रधानहोमः :- ८४ । उपस्थानम्, हविषः प्राशनं च :- ८५ । अग्निहोत्रपायश्चित्तम् :- ८६ ॥
चातुर्मास्यप्रयोगे अन्वारम्भणीया वैश्वदेवं पर्व च {८८-९८}
पञ्चहोतृहोमः :-८८ । अन्वारम्भणीया :- ८८ । वैश्वदेवं पर्व :- ९० । सायंदोहः :- ९० । वपनम् :- ९७ । अन्तरालव्रतानि :- ९८ ॥
चातुर्मास्यप्रयोगे वरुणप्रघासाः {९९ -११५}
वरुणप्रघासानां विशेष नियमाः :- १०१ । कर्मारम्भः, महावेदिकरणम् :- १०२ । उत्तरवेदिकरणम् :-१०२ । अग्निप्रणयनम् :-१०३ । अथ द्व्यहकालप्रयोगः :-१०४ । सद्यस्कालमाश्रित्य प्रयोगः :-१०५ । हविर्निर्वपणम् :-१०६ । हविस्संस्काराः :- १०७ । अवभृथेष्टिः :- ११२ । अनवभृथपक्षः :-११५ । वपनम् :-११५ ॥
चातुर्मास्यप्रयोगे साकमेधाः {११६-१३०}
अनीकवतेष्टिः :- ११६ । सान्तपनेष्टिः :- ११६ । गृहमेधीयाः :- ११६ । क्रीडिनेष्टिः :- ११९ । महाहविः :- ११९ । महापितृयज्ञः :- १२१ । महापितृयज्ञविहारः :- १२१ । महापितृयज्ञप्रयोगः :-१२१ । त्र्यम्बकेष्टिः :- १२८ । आदित्येष्टिः :- १२९ । वपनम् :-१३० ॥
चातुर्मास्यप्रयोगे शुनासीरीयपर्वः {१३१-१३३}
चातुर्मास्यानामनुष्ठानविधयः {१३४-१३५}
निरूढपशुबन्धप्रयोगः {१३६-१५३}
सङ्कल्पः :-१३६ । अन्वाधानाङ्गं आग्नावैष्णवेष्टिः :-१३६ । शाखाहरणं, यूपाहरणञ्च :-१३७ । उत्तरवेदिमानं, उत्तरवेदिकरणं च :-१३७ । उत्तरवेदिव्याघारणम् सम्भारनिवपनञ्च :-१३८ । अग्निप्रणयनम् :-१३९ । इध्माबर्हिषः आहरणम् :-१३९ । पशुबन्धस्य पात्रप्रयोगः :-१३९ । स्रुक्संमार्जनं, आज्यदध्नः निर्वापः ग्रहणं च :-१४० । स्रुचां आसादनम् :-१४१ । यूपसंस्काराः :-१४१ । यूपाञ्जनम् :-१४१ । यूपोच्छ्रयणं, प्रतिष्ठापनं च :-१४१ । यूपपरिव्ययणम् :-१४२ । पशुसम्स्कारः :-१४२ । पशोरुपाकरणम् :-१४२ । अग्निमन्थनम् :-१४३ । पशोः नियोजनम् :-१४३ । प्रोक्षणम् :-१४३ । पशोः समंजनम् :-१४४ । प्रवरः :-१४४ । प्रयाजाः :-१४४ । पर्यग्निकरणम् :-१४४ । संज्ञपनार्थं पशोः हरणम् :-१४४ । संज्ञपनम् :-१४५ । संज्ञप्तहोमः :-१४५ । वपोद्धरणार्थं गमनं, आप्यायनं च :-१४६ । वपोद्धरणम् :-१४७ । वपायाः श्रपणं, आसादनं च :-१४७ । एकादशः प्रयाजः, आज्यभागौ, वपाहवनञ्च :-१४८ । वपामार्जनम् :-१४८ । पशुपुरोडाशस्य निर्वापः :-१४८ । अङ्गानां उद्धरणं श्रपणञ्च :-१४९ । पुरोडाशकरणादिप्रचारान्तम् :-१४९ । शामित्रसंवादः :-१५० । होमार्थं अङ्गावदानं, वसाग्रहणं च :-१५० । हविः प्रचारः, वसाहोमश्च :-१५१ । हविषः इडाभक्षणम् :-१५१ । अनूयाजा उपयड्ढोमश्च :-१५१ । स्वरुहोमः, सूक्तवाकः, शंयुवाकश्च :-१५२ । पत्नीसंयाजाः :-१५२ । प्रायश्चित्तानि, समिष्टयजूंषि च :-१५२ । हृदयशूलोद्वासनं, समिदाधानमुपस्थानं च :-१५३ । यूपोपस्थानं, विष्णोःक्रमणं, कर्मसमापनञ्च :-१५३ ॥
अग्निष्टोमप्रयोगे प्रथमोऽध्यायः {१५४-१७६}
सोमसङ्कल्पः :-१५४ । सोमप्रवाक वरणं, ऋत्विग्भ्यः सोमनिवेदनं च :-१५४ । होतृगणस्य प्रश्नप्रतिवचने :-१५५ । उद्गातॄणां प्रश्नप्रतिवचने :-१५५ । सदस्यस्य प्रश्नप्रतिवचने :-१५५ । ऋत्विग्वरणम् :-१५५ । देवतोपस्थानं नान्दीश्राद्धं च :-१५६ । देवयजनगमनम् :-१५६ । संभारयजुषः हवनं :-१५६ । सोमपूजा, सप्तहोतृहोमश्च :-१५७ । दीक्षणीयेष्टेः पुरस्तात् आहवनीयोपस्थानम् :-१५७ । दीक्षणीयेष्टिः :-१५८ । प्राचीनवंशकरणं, यजमानपत्न्योः दीक्षाङ्गसंस्काराः, क्षौरम् :-१५८ । स्नानम् :-१५९ । वस्त्रपरिधानम् :-१५९ । भोजनम् :-१५९ । नवनीतलेपनं, अक्ष्णोः अञ्जनम् दर्भपुञ्जीलाभ्यां पवनम् :-१६० । पाव्यमाने जपः :-१६० । औद्ग्रहणहोमः :-१६२ । यजमानस्य दीक्षाप्रारम्भः :-१६३ । कृष्णाजिनारोहणम् :-१६३ । पत्न्याः कुम्बकुरीराध्यूहनं, यजमानस्य शिरोवेष्टनञ्च :-१६३ । मेखलायोक्त्रबन्धनं कृष्णविषाणस्य प्रदानम् :-१६४ । दीक्षितदण्डप्रदानम् :-१६४ । दीक्षाजपः :-१६४ । अध्वर्युणा दीक्षानुवाकेनाभिमन्त्रणम् :-१६४ । मुष्टीकरणं, वाग्यमनञ्च :-१६५ । अध्वर्युणा आवेदनम् :-१६५ । व्रतप्रदानं, प्राशनं च :-१६६ । दीक्षितनियमाः :-१६६ । अन्येषां नियमाः :-१६८ । पुनर्दीक्षितनियमाः :-१६८ । सनीहारः :-१६८ । द्वितीयेह्नि व्रतप्रदानम् :-१६९ । प्रायणीयेष्टिः :-१६९ । सोमक्रयः :-१७० । सोमक्रयण्याः पदग्रहणम् :-१७० । सोमशोधनम् :-१७१ । सोममानम् :-१७२ । सोमस्य क्रयः :-१७२ । दीक्षितदण्डोष्णीषयोः प्रदानम् :-१७३ । राज्ञः हरणम् :-१७३ । आतिथ्येष्टिः :-१७५ । शकटात् प्राचीनवंशे राज्ञः आनयनं, आसंद्यां स्थापनं च :-१७५ ॥
अग्निष्टोमप्रयोगे द्वितीयोऽध्यायः {१७७-१९७}
तानूनप्त्रावदानमभिमर्शनमवघ्राणं च :-१७७ । सोमाप्यायनम् :-१७७ । अवान्तरदीक्षाग्रहणम् :-१७७ । प्रवर्ग्यसम्भरणम् :-१७७ । प्रवर्ग्यपात्राणां करणम् :-१७८ । पक्वप्रवर्ग्यपात्राणामुद्वासनम् :-१७९ । प्रवर्ग्यकर्मारम्भः :-१८० । पूर्वशान्तिपाठः :-१८० । प्रवर्ग्यस्य पात्रासादनम् :-१८० । प्रवर्ग्यपात्राणां प्रोक्षणम् :-१८१ । महावीरस्य संमार्जनमाज्याहुतीश्च :-१८१ । महावीरस्य समञ्जनं प्रतिष्ठापनं आज्यपूरणं च :-१८२ । अङ्गारैः पर्यूहणं, परिधिभिः परिधानम् :-१८२ । सौवर्णेन रुक्मेणापिधानं, अभिमन्त्रणं, उपवाजनं च :-१८३ । महावीरस्याभिमन्त्रणम् :-१८३ । महावीरस्यावेक्षणम् :-१८४ । रौहिणपुरोडाशयोः आसादनम् :-१८४ । दोहनम् :-१८४ । शफोपयपनयोः आदानं, महावीरे पयसोरवनयनम् :-१८५ । स्कन्नपायश्चित्तम् :-१८५ । होमार्थं महावीरस्य नयनम् :-१८६ । दक्षिणरौहिणपुरोडाशस्य होमः :-१८६ । घर्मस्य होमः :-१८६ । महावीरे दध्नाभिपूरणम् :-१८७ । दिग्यागः :-१८७ । उत्तररौहिणहोमः शकलहोमश्च :-१८७ । अग्निहोत्रम् :-१८७ । घर्मभक्षणम् :-१८८ । मदन्तीभिः मार्जनं, घर्मप्रायश्चित्तं च :-१८८ । प्रवर्ग्यस्य समाप्तिः :-१८८ । उत्तरशान्तिपाठः :-१८९ । उपसत्प्रारम्भः :-१९० । उपसद्धोमः :-१९१ । सुब्रह्मण्योपाह्वानम् :-१९१ । प्रवर्ग्योपसदां विशेषाः :-१९२ । तृतीयदिनस्य कर्मारम्भः :-१९२ । वेदिकरणम् :-१९३ । चात्वालकरणं, उत्तरवेदिकरणं च :-१९३ । यूपाहरणम् :-१९४ । प्रवर्ग्योपसदां विशेषाः :-१९५ । प्रवर्ग्योद्वासनम् :-१९५ ॥
अग्निष्टोमप्रयोगे तृतीयोऽध्यायः {१९८-२२०}
अग्निप्रणयनम् :-१९८ । शाखाहरणं, वत्सापाकरणं च :-१९९ । हविर्धाननिर्माणम् :-१९९ । हविर्धानप्रवर्तनम् :-१९९ । हविर्धानस्य मानम् :-२०० । आग्नीध्रसदसः मानम् :-२०१ । औदुम्बर्याः संस्कारः :-२०१ । सदसः निर्माणम् :-२०१ । उपरवकरणम् :-२०२ । धिष्णियानामुपवपनम् :-२०३ । अग्नीषोमीयः पशुः :-२०४ । पात्रप्रयोगः :-२०४ । वैसर्जनहोमः :-२०६ । अग्नीषोमीयप्रणयनम् :-२०६ । हविर्धाने राज्ञः स्थापनम् :-२०७ । अवान्तरदीक्षाविसर्जनम् :-२०७ । स्रुचः आसादनम् :-२०७ । यूपसंस्कारः :-२०८ । यूपाञ्जनम् :-२०८ । यूपोच्छ्रयणं, प्रतिष्ठापनं च :-२०८ । यूपपरिव्ययणम् :-२०९ । पशुसंस्कारः :-२०९ । पशोरुपाकरणम् :-२०९ । अग्निमन्थनम् :-२१० । पशोः नियोगः :-२१० । प्रवरः :-२११ । प्रयाजाः :-२११ । पर्यग्निकरणम् :-२११ । संज्ञपनार्थं पशोः हरणम् :-२११ । संज्ञपनम् :-२१२ । संज्ञपनप्रायश्चित्तनि संज्ञप्तहोमश्च :-२१२ । वपोद्धरणार्थं गमनं, आप्यायनं च :-२१३ । वपोद्धरणम् :-२१४ । वपायाः श्रपणम् :-२१४ । आसादनं, एकादशः प्रयाजः, आज्यभागौ, वपाहवनं च :-२१४ । वपामार्जनम् :-२१५ । सुब्रह्मण्याह्वानं, वसतीवरीग्रहणं च :-२१५ । पशुपुरोडाशनिर्वपणादि :-२१६ । अङ्गानां उद्धरणं श्रपणं च :-२१६ । पुरोडाशकरणादि प्रचारान्तम् :-२१६ । शामित्रसंवादः :-२१७ । होमार्थं अङ्गावदानं, वसाग्रहणं, प्रचारश्च :-२१७ । अनूयाज उपयड्ढोमौ :-२१८ । सूक्तवाकशंयुवाकौ:-२१९ । पत्नीसंयाजा :-२१९ । वसतीवरी परिहरणम् :-२१९ । सवनीय सायंदोहः :-२२० । सवनीय इध्माबर्हीषोः आहरणम् :-२२० ॥
अग्निष्टोमप्रयोगे चतुर्थोऽध्यायः प्रातस्सवनम् {२२१-२५३}
आग्नीध्रीयादीनामभिमर्शनम् :-२२१ । यज्ञतनूनां होमः :-२२१ । सवनीयपात्राणामासादनम् :-२२२ । सोमराज्ञः उपावहरणम् :-२२४ । सवनीयहविषां करणम् :-२२५ । एकधनघटेषु अप्ग्रहणम् :-२२६ । पन्नेजनीग्रहणं, सादनं च :-२२७ । होतृचमसमैत्रावरुणचमसयोः परस्परं व्यानयनम् :-२२७ । होतृचमसमैत्रावरुणचमसयोस्समंजनम् :-२२७ । क्रतुकरणहोमः :-२२७ । दधिग्रहप्रचारः :-२२८ । अदाभ्यग्रहप्रचारः :-२२८ । अंशुग्रहप्रचारः :-२२९ । सोमभक्षणम् :-२२९ । उपांशुग्रहः :-२३० । महाभिषवः :-२३१ । द्रोणकलशस्योपरि पवित्रवितानम् :-२३२ । धारास्रावणं, ग्रहाणां च ग्रहणम् :-२३२ । पवमानग्रहाणामभिमर्शनम् :-२३४ । वैप्रुष होमः :-२३४ । बहिष्पवमानार्थं सर्पणम् :-२३५ । अग्निविहरणं, निवपनं, व्याघारणं, व्याघारणशेषभक्षणं च :-२३५ । पुरोडाशानामलङ्करणं, पशोः आहरणं च :-२३६ । सवनीयपशोस्तन्त्रम् :-२३६ । सौमिकर्त्विजां वरणं, प्रवृतहोमश्च :-२३६ । ग्रहाणामवेक्षणम् :-२३७ । यजमानेन ब्रह्मणा च शृतङ्कारैरुपस्थानम् :-२३८ । सवनीयपुरोडाशानामासादनमभिमर्शनम् :-२४० । सवनीयपुरोडाशानां प्रचारः :-२४० । द्विदेवत्यग्रहप्रचारः :-२४० । शुक्रामन्थिग्रहप्रचारः :-२४१ । होत्रकाणां चमसप्रचारः :-२४३ । द्विदेवत्यग्रहभक्षणम् :-२४३ । ऋतुग्रहप्रचारः :-२४५ । ऐन्द्राग्नग्रहग्रहणं, ऋतुग्रहभक्षणं च :-२४६ । आज्यशस्त्रम् :-२४६ । वैश्वदेवस्तोत्रं, शस्त्रं च :-२४७ । उक्थ्यपर्यायाः :-२४७ । सवनप्रायश्चित्तानि :-२४९ । सवनाहुतिः :-२५३ ॥
अग्निष्टोमप्रयोगे पञ्चमोऽध्यायः {२५४-२७३}
माध्यन्दिनसवनम् {२५४-२६०}
माध्यन्दिनसवनस्याभिषवः :-२५४ । धारास्रावणं, ग्रहाणां ग्रहणम् :-२५४ । ग्रहाणामुपस्थानम् :-२५५ । माध्यन्दिनपवमानार्थं सर्पणम् :-२५५ । दधिघर्मप्रचारः :-२५६ । पशुपुरोडाशसवनीयपुरोडाशानां प्रचारः :-२५७ । शुक्रामन्थिप्रचारः :-२५७ । दक्षिणादानम् :-२५७ । वैश्वकर्मण होमः :-२५८ । मरुत्वतीयग्रहप्रचारः, शस्त्रं च :-२५९ । माहेन्द्रग्रहग्रहणं स्तोत्रशस्त्रे च :-२५९ । अतिग्राह्यहोमः :-२५९ । उक्थ्यपर्यायाः :-२६० ॥
तृतीयसवनम् {२६१-२७०}
आदित्यग्रहप्रचारः :-२६१ । महाभिषवः :-२६१ । आशिरावनयनम् :-२६२ । आर्भवपवमानसर्पणम् :-२६२ । तृतीयसवनस्य होतृकाणां चमसप्रचारः :-२६३ । पितृभ्यो पिण्डदानम् :-२६३ । सावित्रग्रहग्रहणं, प्रचारश्च :-२६४ । वैश्वदेवशस्त्रम् :-२६४ । सौम्यचरोः करणं, प्रचारश्च :-२६४ । पात्नीवत ग्रहप्रचारः :-२६५ । यज्ञायज्ञियस्तोत्रोपाकरणं, आग्निमारुतशस्त्रं च :-२६५ । अनूयाज उपयड्ढोमादि पाशुकं कर्म :-२६६ । वाजिनहोमः :-२६७ । हारियोजनहोमः :-२६७ । ऋत्विग्भिः सख्यविसर्जनम् :-२६८ । समिष्टयजुषः होमः :-२६८ । सवनाहुतिः :-२७० ।
अवभृथेष्टिः {२७०-२७७}
अवभृथतन्त्रप्रारम्भः :- २७० । औदुम्बर्याः उद्धरणं, अवभृथ संभाराणां संभरणं च :-२७१ । कृष्णाजिनस्य उत्सर्जनं, अवभृथयजुषां होमश्च :-२७१ । अवभृथार्थं गमनम् :-२७१ । द्रप्सवतीभिः ऋजीषप्रोक्षणम् :-२७२ । ऋजीषस्य सोमलिप्त पात्राणां च अप्सु क्षेपणम् :-२७३ । योक्त्रमेखालयोः विसर्जनं, स्नानं च :-२७३ । उदयनीयेष्टिः :-२७५ । मैत्रावरुणी आमिक्षा :-२७५ । उदवसानीया इष्टिः :-२७७ ।
इतरे विषयाः
आश्वलायन मधुपर्कः -२७८ । आपस्तम्बीय मधुपर्कः -२७९ । द्विपशुप्रयोगः -२८१ । त्रिपशुप्रयोगः - २८५ । सौमिकवेदिमानकारिकाः - २८९ । पुनराधेयः -२९० । दशपूर्णमासयोर्याजमानम् - ३०६ । मृगारेष्टिप्रयोगः - ३२४ । आग्रयणेष्टिप्रयोगः - ३३२ । पवित्रेष्टिप्रयोगः - ३३६ ॥
अनुबन्धाः

अग्निष्टोमस्य सम्भाराः-३३९ । अग्न्याधानस्य सम्भाराः- ३४२ । पशुबन्धस्य सम्भाराः - ३४३ । अग्निष्टोमस्य सम्भाराः (अहःक्रमेण) - ३४४ । यज्ञविहराणां रेखाचित्रणि । इष्टिपात्राणां चित्राणि ।

॥ पुस्तकमुद्रणार्थं धनदातारः ॥
शिवमूर्तिः २५,०००-००
अश्वत्थनारायणः १०,०००-००
डा ॥ कृष्णदास् (तिरुवनन्तपुरम्) १०,०००-००
वेङ्कटरमण शास्त्री ५,०००-००
गणेशः (मुम्बै) ५,०००-००
विवेक् (मुम्बै) ५,०००-००
श्रीनिवासः (मुम्बै) ५,०००-००
अन्तरङ्ग भक्तः ५,०००-००
अन्तरङ्ग भक्तः ५,०००-००
रामकुमारः २,५००-००
रामचन्द्रन् (कोयम्त्तूरु) २,१००-००
अरुणावधानी १,०००-००
रामबाबू १,०००-००
सुब्रह्मण्य भिडे १,०००-००
सोमदत्तः १,०००-००
मोहनः १,०००-००
गिरीशः १,०००-००
